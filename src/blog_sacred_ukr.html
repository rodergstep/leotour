@@include('../src/_head.html')

<div class="fluid">
	<div class="row">
		<div id="container" class="col-md-12 blog-container intro-effect-sidefixed">
			<header class="header">
				<div class="bg-img" style="background-image: url(img/cover_bg_blog.jpg);"></div>
			</header>
			<button class="trigger" data-info="Click to see the full article"><span>Trigger</span></button>
			<article class="content">
				<div class="title">
					<h1>Львів сакральний</h1>
					<p class="subline">Inspiration for article is Taras Shevchenko</p>
					<p>Tour Guide &#8212 <strong>Veronika Hondarenko</strong> <br>Posted on March 19, 2017</p>
				</div>
				<div>
					<p>1. Костел єзуїтів</p>
					<p>2. Латинський кафедральний собор</p>
					<p>3. Каплиця Боїмів</p>
					<p>4. Бернардинський монастир (греко-католицька церква Святого Андрія Первозванного)</p>
					<p>5. Костел кларисок</p>
					<p>6. Успенська церква</p>
					<p>7. Домініканський костел</p>
					<p>8. Вірменська церква</p>
					<p>9. Преображенська церква</p>
					<p>Доброго дня, шановні туристи! Мене звати Вероніка, я буду сьогодні вашим екскурсоводом. Рада вітати Вас на екскурсії «Львів історичний».</p>
					<p>Перед тим, як ми почнемо нашу мандрівку, нагадаю Вам основні етапи історії нашого міста.</p>
					<p>Перша письмова згадка про Львів була віднайдена у Галицько-Волинському літописі. Датована вона 1256 роком.</p>
					<p>Засновником міста традиційно вважається князь Данило Галицький. Місто назване на честь його старшого сина Лева – Львовом.</p>
					<p>З 1272 року Львів стає столицею Галицько-Волинського князівства.</p>
					<p>У 1340 році, польський король Казимир III Великий, скориставшись смертю останнього представника князівської династії Юрія II Болеслава, нападає на Львів. Після цього триває довга боротьба за наші землі між Польщею, Литвою та Угорщиною. Перемогу у
						цій боротьбі святкувала Польща, влада якої остаточно тут укріпилася в 1387 році і тривала майже 4 століття.</p>
					<p>В кінці XVIII на карті Центральної і Східної Європи є вже інші потужні держави. І у 1772 році, в результаті першого поділу Польщі, який відбувся між Росією, Прусією та Австрією, частина західноукраїнських земель входить до складу Австрії, яка пізніше
						була перейменована на Австро-Угорщину. Львів стає центром однієї з австрійських провінцій. Таким чином, майже півтора століття у нашому місті господарювали австрійці.</p>
					<p>У 1918 році, в результаті поразки у Першій світовій війні розпадається австрійська держава і на карті Європи з’являється декілька незалежних держав, серед яких: Чехословаччина, Польща тощо.</p>
					<p>Також українці довго не роздумуючи 1 листопада 1918 року у Львові проголошують створення Західноукраїнської Народної Республіки (ЗУНР). Львів стає столицею цієї держави. 22 січня 1919 р. було проголошено Акт возз’єднання Західноукраїнської Народної
						Республіки із Українською Народною Республікою (з центом у Києві).</p>
					<p>Проте поляки, не погоджуючись із українською незалежністю, починають війну проти ЗУНР. В результаті цієї війни українці зазнають поразки і від 1919 по 1939 рік, Львів знову потрапляє під владу Польщі. Цього разу лише на 20 років.</p>
					<p>1 вересня 1939 року починається Друга світова війна з нападу Німеччини на Польщу, 17 вересня 1939 року Червона армія згідно німецького-радянсько Пакту Молотова-Ріббентропа переходить східні кордони польської держави. Таким чином, землі Західної України
						входять до складу Української Радянської Соціалістичної Республіки, а Львів стає обласним центром Радянської України.</p>
					<p>Другий етап війни розпочався 22 червня 1941 року з нападу Німеччини на Радянський Союз. Коли регулярні радянські війська покинули місто без бою, залишені підрозділи НКВС здійснили масові розстріли тисяч політичних в’язнів, що перебували у львівських
						в’язницях. Після відступу радянських військ і до приходу німецьких, вдосвіта 30 червня у Львові відбулися Українські Національні Збори, на яких соратник Степана Бандери – Ярослав Стецько оголосив Акт про відродження Української Держави. У місті
						українці почали організовувати загони міліції та створювати органи управління. Німці окупували Львів 30 червня пізно ввечері, а у перші дні липня в місто прибула гітлерівська адміністрація. Німці швидко розібралися, що їм ніяка незалежна українська
						держава не потрібна і провели арешти серед членів Організації українських націоналістів, в тому числі були заарештовані Бандера і Стецько (по всій Європі нацисти арештували понад 300 активістів ОУН).</p>
					<p>З червня 1941 по липень 1944 року Львів пережив трагічний період нацистської окупації.</p>
					<p>Від 1991 року Львів є обласним центром незалежної Української держави.</p>
					<p>Населення Львова складає приблизно 760 тисяч жителів. Клімат Львова помірно-континентальний, середня температура січня складає -4 градуси, а липня +18 градусів.</p>
					<p></p>
					<p>1. Костел єзуїтів</p>
					<p></p>
					<p>Перед нами – колишній костел монахів єзуїтів, перший храм в стилі Бароко у Львові.</p>
					<p>Єзуїти прибули до Львова у 1584 році, спочатку вони побудували скромний дерев’яний храм.</p>
					<p>У 1608 році єзуїти відкрили свій навчальний заклад – колегію. Власне з північного боку до костелу прилягає споруда колишньої єзуїтської колегії, перебудована у пізніші часи.</p>
					<p>У 1610 році почалось спорудження грандіозного храму свв. Петра і Павла. У 1630 році будівництво костелу було в основному завершено.</p>
					<p>Взірцем для львівського костелу було обрано римський храм Іль Джезу. Архітектурне планування Іль Джезу розповсюджувалося по всій Європі XVII ст. Проте на відміну від італійського, львівський храм не має купольного завершення центральної нави.</p>
					<p>Костел може вмістити 3500 чоловік внизу і 1500 на галереях.</p>
					<p>Невідомо точно, хто був автором проекту. Достовірно лише те, що спочатку роботами керували монахи Ламхіус і Рагоніус, а потім – Джакомо Бріано, котрий збудував декілька єзуїтських костелів у Польщі та Німеччині.</p>
					<p>Подивіться вгору, будь-ласка. На фронтоні зображено символ єзуїтського ордену – «Агнець Божий». У нішах розділеного на два яруси масивним карнизом фасаду знаходиться 8 скульптур.</p>
					<p>У верхньому ярусі зображена сцена «Благовіщення» – ліворуч Матір Божа, праворуч Архангел Гавриїл. Нижче знаходяться фігури св. Станіслава Щепанівського (праворуч) та св. Войцеха (ліворуч).</p>
					<p>Фігури двох нижніх ярусів встановлені 1896 р. Стосовно них у сучасній літературі є суперечлива інформація. Поширеною є версія, згідно з якою на фасаді встановлені фігури святих апостолів Петра і Павла. Святого з маленьким Ісусом на руках називають
						святим Антонієм.</p>
					<p>Згідно із іншим твердженням, у нижній частині фасаду костелу зображені святі – представники ордену єзуїтів. На цю думку може навести інформація, взята з офіційного сайту єзуїтів Польщі. Там детально описуються святі цього ордену, зокрема їхня атрибутика.
						На підставі цих описів можна дійти висновків, що у нижньому ярусі стоять св. Андрій Боболя (ліворуч) та св. Станіслав Костка з Ісусом на руках (праворуч), над ними розташовані св. Ігнатій Лойола (ліворуч) та св. Франциск Ксаверій (праворуч).</p>
					<p>Двері центрального входу прикрашає напис «IHS» (Iesum Habemus Socium), який розшифровується, як «Товариство Ісуса». Таку абревіатуру використовують не тільки єзуїти, її можна зустріти на багатьох храмах, як всередині, так і зовні. І тлумачиться це
						скорочення теж по різному.</p>
					<p>Христограма «IHS» – це перші три літери «IH?OY?», які вимовляються грецькою мовою як «Ісус». У пізніші часи її тлумачили як скорочення від «Iesus Homini Salvator» («Ісус, Спаситель Людства») або «Iesum Habemus Socium» («Маємо Ісуса Компаньйоном»).</p>
					<p>Ще на початку свого перебування у нашому місті єзуїти активно займалися просвітницькою діяльністю, згідно з основними приписами статуту ордену. Намагаючись посилити вплив Католицької церкви серед молоді, орден надавав навчання безкоштовно, і право
						здобувати освіту мав будь-який християнин. Під одним дахом навчались поляки, українці, вірмени та інші.</p>
					<p>Щодо споруди колишньої єзуїтської колегії (тогочасного вищого навчального закладу), то цей триповерховий будинок не зберігся у первісному вигляді, а був перебудований у 1723 році. Найцікавіший його архітектурний елемент – старий барочний портал.
						Одним з учнів цієї колегії був майбутній гетьман України – Богдан Хмельницький.</p>
					<p>З цим будинком пов’язана одна з легенд про Хмельницького. Ніби одного вечора студенти колегії вийшли на цю площу. Раптом здійнявся сильний вітер, закрутився вихором смерч, перелякані люди почали ховатися хто куди. Не втік лише Богдан – він завжди
						був надзвичайно сміливим. Смерч підняв його трохи над землею, але переляканим студентам здавалося, що він піднісся до небес. У цьому «польоті» вони вбачали знамення його майбутньої величі.</p>
					<p>Зараз зайдемо всередину святині і оглянемо її інтер’єр.</p>
					<p>Цей храм нещодавно став діючим після приблизно 65-річної перерви. Тепер він належить Українській греко-католицькій церкві і називається Храм Святих Верховних Апостолів Петра і Павла. До недавнього часу тут було книгосховище.</p>
					<p>Через те, що храм знаходився поруч з міськими мурами, він був спроектований вівтарем на захід – нетрадиційно для християнських церков. Переважно храми будуються вівтарем на схід – у бік світла, де сходить сонце, бо Господь Ісус Христос є для нас
						вічним Божественним Світлом.</p>
					<p>Костел є одним з найвищих храмів Львова, його висота складає 26 м.</p>
					<p>Бічні нави мають галереї на другому поверсі. В галереї над входом до храму розміщується орган, котрий зараз нажаль не працює. У ХІХ ст. він був спеціально пристосований щоб супроводжувати Служби Божі для військових. Тут були спеціальні регістри,
						що імітували військові труби – литаври.</p>
					<p>Інтер’єр був розписаний в 1739-1743 роках, а в 1919 році розписи були оновлені (згідно з датою на центральній фресці). Автори – Франциск та Себастьян Екштайни, ченці-єзуїти з міста Брно.</p>
					<p>Розписи склепінь головної нави включають сцени: «Святий Павло – апостол народів» (у пресвітерії); «Проповідь св. Петра»; «Ісус передає ключі апостолу Петрові»; «Св. Петро серед калік», а також «Апофеоз св. Ігнатія Лойоли» (центральна частина нави).</p>
					<p>У склепіннях бічних нав зображені такі сцени: «Цариця Савська у возі з левом» (у притворі) та композиції з історії Львова. В одній з найвідоміших композицій «Облога Львова турками у 1672 році» зображено турецького воїна на тлі міської панорами, а
						разом з тим, поява у небі свв. Ігнатія Лойоли та Станіслава Костки – рятівників міста.</p>
					<p>Головний вівтар був виготовлений в 1744-1747 роках (мармур, стюкко, дерево, різьба, золочення). Оздоблений чотирма колонами, між якими стоять фігури, виконані зі стюкко, чотирьох єзуїтських святих – Станіслава Костки, Ігнатія Лойоли, Франциска Ксаверія
						та Алоїза Ґонзаґи.</p>
					<p>В центрі розміщене велике полотно «Розп’яття з пристоячими» (1839 р.). У фронтоні зображене «Всевидюче Око».</p>
					<p>Ліворуч від головного вівтаря знаходиться, відгороджена кутими ґратами, каплиця Матері Божої.</p>
					<p>Поряд розташований амвон, тобто місце для виголошення проповідей, який виконаний з дерева на початку ХХ ст. Амвон оздоблюють постаті апостолів Петра і Павла. Петро традиційно зображений з ключем («… ключі тобі дам від Царства Небесного…» (Мт. 16:19)),
						а Павло – з мечем («… зодягніться в повну Божу зброю… а найбільш над усе візьміть щита віри, яким зможете погасити всі огненні стріли лукавого, візьміть і шолома спасіння і меча духовного, який є Слово Боже…» (Ефесянам 6:11,16,17)).</p>
					<p>Зараз оглянемо південну наву костелу, а пізніше перейдемо до північної.</p>
					<p>Відразу поруч з амвоном знаходиться вівтар св. Франциска Ксаверія. Вище на полотні на повний зріст зображений сам святий, що проповідує християнську віру.</p>
					<p>Римо-католицька церква вважає його найуспішнішим місіонером в історії християнства, який навернув більше людей на віру Христову, ніж будь-хто з часів апостола Павла.</p>
					<p>Франциск Ксаверій присвятив значну частину свого життя місії у віддалених азіатських країнах. Він відомий тим, що вперше приніс християнство до Японії.</p>
					<p>Як бачите на стінах храму є багато епітафій. Вони присвячені, або знатним львівським родам, або відомим львів’янам. Серед інших є епітафії Дідушицьким, Яблоновським, Вибрановським.</p>
					<p>На епітафіях часто можна зустріти абревіатуру DOM (Dom?no Omnipotenti Max?mo), що розшифровується так: «Богу Всемогутньому Найвищому».</p>
					<p>Також на стінах храму по периметру розміщені скульптурні композиції, які символізують Хресну дорогу, тобто шлях Ісуса Христа на Голгофу.</p>
					<p>В католицьких храмах – це, традиційно 14 образів або скульптурних композицій, що відповідають 14-ти стаціям (зупинкам) Хресного шляху.</p>
					<p>Зазвичай богослужіння Хресної дороги проводяться під час Великого посту, що передує Великодню. А люди, що знаходяться в храмі під час такої Служби Божої, здійснюють Хресний хід обходячи всі стації.</p>
					<p>До Вашої уваги наступний вівтар з образом св. Алоїза Ґонзаґи. Тут зображена сцена, де святий допомагає хворій людині. Алоїз Ґонзаґа помер у 23-річному віці (1591 р.), надаючи допомогу хворим під час епідемії чуми в Римі.</p>
					<p>Зараз перейдемо до образу, на якому зображена св. Розалія.</p>
					<p>У 1624 році місту Палермо, столиці острова Сицилія, загрожувала епідемія чуми. За переказами, свята Розалія з’явилася в видінні мисливцеві (сцена показана на зображенні), якому вказала місце, де лежать її останки і веліла перенести їх в Палермо.
						Мощі святої були перенесені в міський собор, після чого хвороба відступила від міста.</p>
					<p>Ця свята вважається покровителькою міста Палермо і всієї Сицилії.</p>
					<p>Зараз перейдемо до північної нави. В одному з бічних вівтарів знаходиться скульптура Розп’яття Христа (1616 р.). Цей твір вважається найдавнішою пам’яткою костелу. Його автором скоріш за все був Ян Пфістер.</p>
					<p>Поруч знаходиться замурований вхід до каплиці св. Бенедикта.</p>
					<p>Оглянемо ще вівтар св. Ігнатія Лойоли, засновника ордену єзуїтів. Цікаво, що цей святий перед тим як стати монахом був лицарем.</p>
					<p>Його образ, як і зображення Франциска Ксаверія, намалював Алоїз Рейхан в 1843 році.</p>
					<p>Зауважу, що існує можливість потрапити в підземелля єзуїтського костелу, де наприкінці 1990-х років провели археологічні розкопки.</p>
					<p>Мабуть найцікавішим експонатом підземель є алебастровий саркофаг архієпископа Вижицького, котрий помер в 1757 році.</p>
					<p> </p>
					<p>2. Латинський кафедральний собор</p>
					<p> </p>
					<p>Ми з Вами знаходимося у західній частині середньовічного Львова, яка була в Середньовіччі в основному заселена католиками, тому саме в цій частині міста знаходиться головний римо-католицький храм. Костел віддавна був осередком польської культури
						у Львові. За часів радянського режиму, окрім римо-католиків, сюди на молитву приходило багато греко-католиків, церква яких перебувала під забороною. Зараз вхід до костелу здійснюється через бічні двері. Згідно легенди, рішення про закриття головного
						входу було виявом протесту проти окупації міста австрійськими військами 1772 року.</p>
					<p>Перед Вами Львівський кафедральний собор Успіня Пресвятої Діви Марії – чи не єдина пам’ятка готичного Львова, яка збереглася після пожежі 1527 року. Цей храм будували майже 150 років, починаючи з середини XIV ст. Будівництво великої споруди йшло
						повільно і з великими перервами. За первісним проектом у собору повинно було бути дві вежі – одну завершили наприкінці XIV ст., інша так і залишилася незакінченою, кажуть, через брак коштів.</p>
					<p>У XVI – на початку XVII ст. Латинський собор обростає каплицями. Великі магнати, багаті купці вважали своїм обов’язком збудувати каплицю – усипальницю в соборі або біля нього. У XVIІІ ст. в середині собору каплиць було близько 30. У пізніші роки
						більшість з них була розібрана.</p>
					<p>З тих, що залишилися, найціннішою є каплиця Кампіанів – пам’ятка епохи Ренесансу. Вона прибудована до північної стіни храму і ввійти до неї можна лише з середини. Каплицю будували в кінці XVI – на початку XVIІ ст. для родини львівських патриціїв
						Кампіанів, члени якої були міськими радниками, лікарями, вченими і бургомістрами. Фасадну стіну каплиці виконав видатний архітектор Павло Римлянин. Пізніші зміни у декор фасаду каплиці вніс скульптор Ян Пфістер. Він виконав три рельєфи на теми «Покладення
						до гробу», «Воскресіння» та «З’явлення Христа Марії Магдалині». Барельєфи на медальйонах аттику зверху символізують «Вірність» (собака на саркофазі), «Короткочасність людського буття» (птах і ваза) і «Безсмертя душі» (фенікс над похоронною урною).</p>
					<p>А свого сучасного вигляду катедра набула після реконструкції, здійсненої у 60-70 роках XVIII ст. Саме тоді з’явилося барокове покриття вежі храму із характерними кам’яними вазонами. Але й інші стилі залишили свій слід в архітектурі цієї споруди.</p>
					<p>Біля зовнішньої стіни каплиці Кампіанів знаходиться скульптурна композиція «Гріб Господній» (XVII ст.), яку перенесли зі старого цвинтаря, що колись оточував катедру. По боках арки присіли чотири євангелісти. Вище на постаменті, що вінчає арку, стоїть
						ангел з хрестом, а з боку – пророки Мойсей та Аарон.</p>
					<p>А тепер зайдемо всередину храму.</p>
					<p>Ми зараз знаходимося в притворі. Тут є декілька меморіальних дошок: Дідушицьким, Гофмановій, Малковським (засновникам скаутських дружин), польським професорам, що були розстріляні німцями у Львові в липні 1941 р.</p>
					<p>На стелі знаходиться розпис «Давид, що грає на арфі».</p>
					<p>Хоча інтер’єр храму значно змінився в результаті реставрації 1760-1778 рр., проведеної під керівництвом архітектора Петра Полейовского у стилі Бароко, в інтер’єрі костелу добре збереглися величні готичні арки та склепіння з ребрами – нервюрами.</p>
					<p>Як і всі готичні споруди, костел вражає своєю стрімкою висотою. Гірлянди, позолота, ангелики – це нашарування епохи Бароко, що не дуже пасують до готичної конструкції, але роблять готичний інтер’єр Львівського костелу незвичним і навіть унікальним.
						Кажуть, що Львівська катедра – це підручник з архітектури.</p>
					<p>При храмі є 8 каплиць, деякі з них ми оглянемо.</p>
					<p>Стіни та склепіння катедри розписані фресками на теми з життя Діви Марії роботи Станіслава Строїнського.</p>
					<p>Тут можете присісти і відпочити, а я Вам за той час поясню різницю між Католицькою та Православною церквами.</p>
					<p>Спочатку церква, яку заснував Ісус Христос, не називалася католицькою, чи православною. Ці назви виникли пізніше, а своїх сучасних значень набрали після церковного розколу. Але про все по порядку.</p>
					<p>Після багатьох років гонінь на християн в Римській імперії, в 313 р. імператорами Костянтином та Ліцинієм був виданий Медіоланський (Міланський) едикт. Цим документом проголошувалася релігійна терпимість на території держави. Відповідно всі релігії
						зрівнювались у правах. Міланський едикт став важливим кроком на шляху перетворення християнства на державну релігію.</p>
					<p>В наступних століттях (325-787 рр.) було скликано 7 Вселенських соборів, тобто зборів переважно єпископату Християнської церкви, на яких обговорювалися важливі питання і виносилися рішення. Ці собори мали важливі наслідки та значення для подальшого
						розвитку Християнської церкви, бо там прийняли основні християнські доктрини, засудили різноманітні єресі тощо.</p>
					<p>Рішення всіх 7 соборів визнаються Католицькою та Православною церквами.</p>
					<p>Єресь (давн.-гр – «вибір, напрямок, думка») – свідоме відхилення від догматів віри, що пропонує інший підхід до релігійного вчення; виділення зі складу церкви нової громади.</p>
					<p>Список Вселенських соборів:</p>
					<p>1. 325 р. – I Нікейський (прийняття Символу віри, засудження аріанства, визначення часу святкування Великодня).</p>
					<p>2. 381 р. – I Константинопольський (повторне засудження аріанства; формулювання православного вчення про Святу Трійцю, доповнення Нікейського Символу віри).</p>
					<p>3. 431 р. – Ефеський (засудження несторіанства, заборона змін Нікео-Константинопольського Символу віри).</p>
					<p>4. 451 р. – Халкідонський (засудження монофізитства).</p>
					<p>5. 553 р. – II Константинопольський (засудження несторіанських творів і, повторно, монофізитства).</p>
					<p>6. 680-681 рр. – III Константинопольський (засудження монофелітства).</p>
					<p>7. 787 р. – II Нікейський (засудження іконоборства і розділення поклоніння Богу і шанування ікон).</p>
					<p>В 395 р. відбувся поділ Римської імперії на Західну (з центром у Римі) та Східну або Візантійську (з центром у Константинополі). Цей поділ імперії став однією з передумов розколу Християнської церкви. Через відсутність централізованої влади у Західній
						імперії поступово відбувалося посиленню ролі Римських пап (так стали називати себе римські патріархи). У Східній імперії, було зовсім інакше, Константинопольський патріарх підпорядковувався імператору, який був і главою церкви. Тому Східна церква
						була політично більш залежною від світських властей ніж Західна.</p>
					<p>Важливою причиною розколу була боротьба Римського папи та Константинопольського патріарха за владу над усією Християнською церквою.</p>
					<p>Такі особливості історичного розвитку і функціонування Західної та Східної церков зумовили відмінності в церковній догматиці, церковній організації, богослужінні. Між церквами виникли й богословські суперечки.</p>
					<p>Але процес розгалуження офіційного християнства був тривалим. А розкол 1054 p., що отримав назву «Велика схизма», лише організаційно оформив розбіжності, які століттями накопичувалися між християнськими церквами.</p>
					<p>Після цього Римська церква почала називатися Католицькою (від грец.– загальний, вселенський), а Константинопольська разом з іншими східними церквами (Александрійська, Антиохійська і Єрусалимська) – Православною (від грец. – буквально «правильне судження»,
						«правильне вчення» або «правильне славлення»).</p>
					<p>На відміну від католицизму православ’я не має єдиного церковного центру, що об’єднував би віруючих у масштабі планети.</p>
					<p>А зараз хочу Вам розповісти про основні відмінності між Католицькою та Православною церквами.</p>
					<p>Почну з того, що і Католицька, і Православна церкви вважають тільки себе «єдиною святою, соборною і апостольською Церквою».</p>
					<p>Які ж основні розбіжності в догматиці?</p>
					<p>Православ’я не приймає латинське формулювання Нікео-Константинопольського Символу Віри з Філіокве, де мова йде про сходження Духа Святого не тільки від Отця, але і від Сина (Filioque).</p>
					<p>Православ’я відкидає догмат про безпомилковість Римського папи і його верховенство над усіма християнами.</p>
					<p>У католицизмі, на відміну від православ’я, існує догмат про непорочне зачаття Діви Марії та догматичне уявлення про чистилище.</p>
					<p>Які ж основні обрядові відмінності?</p>
					<p>В Православній церкві найбільш поширеним є візантійський літургійний обряд, а в Католицькій – латинський. Однак обрядові відмінності, на відміну від догматичних, не носять принципового характеру – є католицькі церкви, які використовують візантійську
						літургію у богослужінні (наприклад греко-католики), також існують православні громади латинського обряду. Різні обрядові традиції тягнуть за собою різні канонічні практики, наприклад католицькі священики західного обряду дотримуються целібату, тобто
						не мають права одружуватися (за винятком рідкісних, особливо обумовлених випадків) і зобов’язані перед висвяченням дати обітницю безшлюбності, а католицькі священики східного обряду перед прийняттям священства можуть або вступити в церковний шлюб,
						або прийняти чернечу обітницю, як і православні священики.</p>
					<p>В латинському обряді хрещення частіше здійснюється шляхом окроплення чи обливання, а не занурення у воду, а миропомазання відбувається після досягнення свідомого віку (у візантійському обряді відразу ж після таїнства хрещення).</p>
					<p>В східному обряді дітей починають причащати з дитинства, в західному тільки після дня першого причастя (приблизно з 7-8 років). Також у православ’ї вважається, що християни повинні причащатися якомога частіше, з 8-го дня свого життя (дня хрещення,
						яке, в разі загрози життю немовляти, може вже бути хоч у перший день), та до самого останнього дня (дня тілесної смерті).</p>
					<p>У католиків латинського обряду, під час літургії для таїнства Євхаристії, використовується обов’язково прісний хліб (Гостія), що являє собою невеликі пластинки круглої форми та біле вино, яке обов’язково змішується з водою, а у православних та греко-католиків
						використовується квасний хліб і червоне вино.</p>
					<p>Різниця у днях святкування свят. Наприклад, католики святкують Різдво 25 грудня, а православні Грузії, Росії, Сербії, православні і греко-католики України і т.д. – 7 січня.</p>
					<p>Ця різниця в 13 днів виникла внаслідок того, що ми досі користуємося старим юліанським календарем для святкування релігійних свят. В той час, як практично увесь світ перейшов на григоріанський календар, введений 4 жовтня 1582 р. Потреба змінити календар
						з’явилася через те, що точність старого календаря є невисокою: кожні 128 років накопичується зайвий день.</p>
					<p>Але поза релігійними святами, ми користуємося тим самим календарем, що і західні країни, наприклад, Новий рік ми теж святкуємо 1 січня.</p>
					<p>Серед інших розбіжностей є те, що під час католицького богослужіння використовується органна музика, але в деяких православних церквах вона теж використовується. Під час католицької служби віруючі частіше сидять, але в багатьох православних церквах
						також можна сидіти під час служби.</p>
					<p>Католики хрестяться п’ятьма пальцями, а православні – трьома. Крім того хрестяться католики у відмінному від православних порядку – спочатку ліве плече, потім праве.</p>
					<p>Існують різні практики постів.</p>
					<p>Нікео-Константинопольський Символ віри (Символ віри) – короткий і точний виклад усіх істин християнської віри. Починається словом: «Вірую …».</p>
					<p>Філіокве (лат. Filioque – «і від Сина») – поняття, що було додане Західною церквою до Нікео-Константинопольського Символу віри в догматі Трійці: про сходження Святого Духа не тільки від Бога-Отця, а «і від Сина».</p>
					<p>Непорочне зачаття Діви Марії – католицький догмат, згідно з яким Марію з Назарету від миті її зачаття не забруднив перворідний гріх. Хоча вона була зачата св. Йоахимом і св. Анною, але з ласки Божої гріх прабатьків Адама і Єви не проявився в ній.</p>
					<p>Чистилище – в католицькій доктрині стан, у якому душі померлих грішників очищаються від неспокутаних за життя гріхів, щоб стати спроможними увійти до раю.</p>
					<p>Згідно з ученням Римо-католицької церкви про чистилище, хрещена людина, яка вчинила гріх і отримала прощення або зробила гріх, який «можна простити», але який залишається невідпущеним, як правило, піддається «тимчасовому» покаранню тут або після
						смерті. Людина, яка померла добрим християнином, проте обтяжена тягарем легких гріхів, що не дозволяють безперешкодно увійти в Царство Боже, зазнає тимчасової стадії очищення і лише потім успадковує Небо.</p>
					<p>Целібат – так зване «безшлюб’я» духовенства, відоме у східному і західному християнстві.</p>
					<p>Миропомазання – християнське таїнство прийняття дарів Святого Духа (мудрості, розуму, ради, мужності, знання, побожності та страху Божого).</p>
					<p>Гостія – євхаристичний хліб у католиків латинського обряду та в Англіканстві. Слово «гостія» походить від латинського «hostia» (жертва). Використовується під час літургії для таїнства Євхаристії. У католицьких храмах вже освячені гостії, які стали
						Найсвятішими Дарами, зберігаються в дарохранильниці, яка розташовується або за вівтарем, або в бічному боковому вівтарі храму. Гостії випікаються з прісного тіста, що складається виключно з борошна й води.</p>
					<p>Літургія (грец. – «служіння», «спільна справа») – традиційна назва Служби Божої у Православній та Греко-католицькій церквах, а точніше – богослужіння з приношенням Святих Дарів. Свята Літургія займає в згаданих церквах центральне місце: її основою
						є святе таїнство Євхаристії.</p>
					<p>У церквах латинcького обряду богослужіння називають месою.</p>
					<p>Євхаристія (грец. – «подяка») чи Святе Причастя – одне з головних християнських Таїнств. Воно є основою Євхаристійної Літургії. Православ’я і католицизм навчають, що Євхаристія – це Тіло і Кров Христові під видами хліба і вина, які Спаситель подав
						на Тайній Вечері на поживу душ, та що приймаючи Пресвяту Євхаристію, люди приймають дійсне Тіло і Кров Христову, в які перетворилися хліб і вино під час Літургії.</p>
					<p>Юліанський календар був розроблений групою александрійських астрономів на чолі з Созігеном і введений Юлієм Цезарем з 1 січня 45 року до н. е.</p>
					<p>До 5 (15) жовтня 1582 р. діяв один календар – юліанський. 4 жовтня 1582 р. Папою Римським Григорієм XIII в католицьких країнах був введений замість старого юліанського – григоріанський календар: наступним днем після четверга 4 жовтня стала п’ятниця
						15 жовтня.</p>
					<p>Юліанський календар зазвичай називають старим стилем, тоді як Григоріанський – новим.</p>
					<p>В даний час юліанський календар використовують лише деякі помісні православні церкви: Грузинська, Єрусалимська, Македонська, Російська, Сербська, а також Українські православні церкви та греко-католицька.</p>
					<p>Але багато православних церков перейшли на григоріанський календар, як наприклад, Болгарська, Грецька, Румунська.</p>
					<p>Піст – дотримання певних обмежень щодо їжі протягом певного періоду часу. Головною відмінністю посту від дієти є його зумовленість релігійними поглядами.</p>
					<p>Зараз ми з вами пройдемо вперед та оглянемо головний вівтар.</p>
					<p>Як бачимо, у католицькому храмі немає іконостасу та церковної завіси, на відміну від православного. Тому, доступ до вівтаря є відкритий не тільки для священників, а й для прихожан.</p>
					<p>Виникнення вівтарної завіси та іконостасу пов’язане з облаштуванням старозавітного Єрусалимського храму, де завіса закривала Святеє Святих. За завісою знаходився Ковчег завіту зі скрижалями 10 заповідей. Розподіл християнського храму на вівтар, наос
						і притвор повторює планування старозавітного храму.</p>
					<p>Іконостас символізує цю завісу. Католики і протестанти вважають, що коли в момент смерті Ісуса в Єрусалимському храмі завіса розірвалася надвоє (Мт. 27:51), то віруючі в Христа перестали бути відділеними від Бога.</p>
					<p>Мармурові парапети, що відокремлювали вівтарну частину від наосу з’явилися у Візантії в IV-VI ст. Проте в Східній церкві багатоярусна стіна з іконами виникла аж в XIV ст. В Православній церкві вважають, що прихожанам не належить спостерігати за Таїнством
						Євхаристії, бо це є таємниця Господа Ісуса Христа і священика, який виконує обряд.</p>
					<p>Вівтар (лат. altarium) – жертовник.</p>
					<p>На православному Сході вівтарем називають східну частину храму, що знаходиться на підвищенні, призначену для священнослужителів і зазвичай відокремлену від середньої частини храму іконостасом. У центрі вівтарної частини храму знаходиться престол
						у вигляді квадрата, на якому зазвичай знаходиться антимінс, хрест і Євангеліє. Під престолом або в антимінсі знаходиться частина святих мощей – відповідно до давньої християнської традиції здійснювати літургію на гробницях мучеників в катакомбах.
						У вівтарі зазвичай знаходиться також жертовник або особливий стіл для здійснення проскомидії. У храмі може бути кілька вівтарів і престолів.</p>
					<p>За канонами Східної церкви, у вівтар дозволяється входити лише священно- і церковнослужителям і при здійсненні таїнства Хрещення. На практиці робиться виключення для чоловіків, що допомагають у вівтарі; в жіночих монастирях їх замінюють, згідно з
						канонами, черниці похилого віку. Бувають і інші винятки.</p>
					<p>На католицькому Заході вівтарем називається сам престол, на якому здійснюється Євхаристійна Жертва; частина храму, в якій він знаходиться, іменується пресвітерієм.</p>
					<p>Часто вівтарем називається також вівтарний образ або вівтарна композиція – живописне зображення або композиція з живописних, скульптурних та архітектурних елементів, розміщена над престолом.</p>
					<p>Наос (грец. ) – центральна частина християнського храму, де під час богослужіння знаходяться прихожани.</p>
					<p>Притвор – крите передсіння при передній стіні храму.</p>
					<p>Тут ми бачимо – копію прославленого чудами образу Матері Божої Ласкавої. Ікона має цікаву історію. Детальніше про неї я Вам постараюся розказати пізніше, а зараз хочу зауважити, що перед оригіналом цієї ікони 1 квітня 1656 року складав обітниці за
						оборону Польської держави король Ян II Казимир. Ця подія увійшла до польської історії як «Львівські шлюби Яна Казимира». Монарх просив у Матері Божої заступництва у важкій війні проти шведів, відомій як «Шведський потоп», так як майже вся Річ Посполита
						була захоплена шведами, обіцяючи натомість полегшення життя простому люду.</p>
					<p>Зі шведами в результаті вдалося підписати мир в 1660 році, але чи після цього стало легше жити населенню держави – це сумнівно. А в 1668 році Ян II Казимир взагалі зрікся польського престолу і втік у Францію.</p>
					<p>Теперішній рококовий головний вівтар збудовано у 1765-1771 рр. за проектом архітектора Петра Полейовського. Оздоблений мармуровими колонами і чотирма білими скульптурами роботи Матея Полейовського, які зображають Отців Церкви (головних Отців Церкви
						в католицизмі): Августина, Григорія, Амвросія та Ієроніма.</p>
					<p>Отці Церкви – почесний титул, який використовується з кінця IV століття стосовно до групи видатних церковних діячів і письменників минулого, чий авторитет мав особливу вагу в формуванні догматики, складанні канону – списку Священних книг Біблії (відділенню
						богонатхненних книг від апокрифічних), ієрархічної організації, і богослужіння Церкви.</p>
					<p>В католицтві і православ’ї до Отців Церкви відносять одних і тих самих подвижників, але при цьому існує різниця в рівні їх вшанування. Зазвичай на Заході епоху святих отців закінчують на Ісидорі Севільському, а на Сході – на Іоанні Дамаскіні.</p>
					<p>Пізніших богословів на Заході називають «вчителями Церкви», а їхнє вчення – схоластикою. У православ’ї цей термін не використовується, тому до Отців Церкви іноді зараховують середньовічних діячів (наприклад, патріарха Фотія, Симеона Нового Богослова,
						Григорія Паламу) та Нового часу (Паїсія Величковського, Феофана Затворника, Силуана Афонського).</p>
					<p>Зверніть увагу на центральний вітраж, що має назву: «Мати Божа Королева Корони Польської» з гербами Русі, Польщі і Литви, виконаний у 1902 р.</p>
					<p>Ліворуч від вівтаря знаходиться неоготична ложа, яку називають «королівською». А вище – малий орган. Великий орган, який виконав львівський майстер Роман Духенський у 1839 році донині милує слух своїм чудовим звучанням, щоденно супроводжуючи Служби
						Божі.
					</p>
					<p>Ліворуч знаходиться вхід до каплиці св. Казимира, а праворуч – св. Йосифа.</p>
					<p>Амвон виконаний у 1802 році.</p>
					<p>Велике вікно над хорами (верхньою галереєю храму) прикрашає вітраж, що називається «Матір Божа Цариця Ангелів».</p>
					<p>Зверніть увагу на мармурову епітафію Катерині Осолінській з Яблоновських, роботи скульптора Гартмана Вітвера, 1805-1806 рр.</p>
					<p>Південна нава закінчується вівтарем Преображення Господнього, кінець XVIII ст., проекту Петра Полейовського. У верхній частині – образ «Преображення Господнє», 1775 р. Великі білі скульптури зображують св. Петра і св. Якова. У вівтарі розміщено образ
						Пресвятого Серця Ісуса Христа.</p>
					<p>Преображення Господнє – описане в Євангеліях таємниче преображення, явлення Божественної величі й слави Христа на горі Фавор (Табор). Також християнське свято (в українській народній традиції – Яблучний Спас або Другий Спас), що відзначається на
						спомин про цю подію 19 серпня.</p>
					<p>За Матвієм, Марком та Лукою (Мт.17:1–6, Мк.9:1–8, Лк.9:28–36), одного дня Ісус узяв із собою трьох апостолів: Петра, Якова та Івана, – і привів їх на «високу гору», яку часто ототожнюють з горою Фавор. Там на їхніх очах він «преобразився»: його вбрання
						стало сліпучо білим, а обличчя засяяло, мов сонце. Біля нього, уособлюючи Закон і пророків, з’явився Мойсей та Ілля. Світла «ясна» хмара огорнула їх, а голос із тієї хмари промовив: «Це Син Мій Улюблений, що Його Я вподобав. Його слухайтеся» (Мт.17:5).</p>
					<p>А з протилежної сторони нави є фреска «Жертвування Ісуса Христа в храмі». Ця сцена з Нового Завіту більш відома нам як Стрітення Господнє.</p>
					<p>Стрітення Господнє – 15 лютого (2 лютого – за григоріанським календарем). Відзначають його в пам’ять про те, як Діва Марія принесла до Єрусалимського Храму Ісуса Христа на 40-й день після Його народження (згідно з Законом Мойсея, з часу визволення
						євреїв із єгипетського полону, кожне перше немовля чоловічої статі мало бути посвячене Богові, і його треба було принести до храму на 40-й день після народження).</p>
					<p>Коли Марія і Йосиф принесли Ісуса до храму, їх зустрів там сивий старий Симеон, який чекав зустрічі з Господом вже багато років. Згідно з Євангелієм від Луки, Симеон був праведником, але він таки не повірив у можливість народження Спасителя від Діви
						Марії. «І від Духа Святого йому було звіщено смерти не бачити, перше ніж побачить Христа Господнього» (Лк.2:26). Те й здійснилося – Симеон міг одержати тепер вічний спокій. Перед смертю старець Симеон сповістив, що «Нині відпускаєш раба Свого, Владико,
						за словом Твоїм із миром, бо побачили очі мої Спасіння Твоє, яке ти приготував перед всіма народами, Світло на просвіту поганам і на славу народу Твого Ізраїля!» (Лк.2:29–32)</p>
					<p>Стрітення відзначають на 40-й день після дня народження Ісуса Христа.</p>
					<p>А зараз оглянемо каплицю Розіп’ятого Христа (інша назва Яблоновських), що була побудована у 1769–1771 рр. на місці колишньої каплиці Радників. Оздоблена на зразок протилежної каплиці Пресвятих Дарів. У вівтарі знаходиться велике Розп’яття, привезене
						з Кракова у 1473 р. Оточують скульптуру Ісуса Христа ангелики у стилі Рококо. Сам вівтар виготовлений у 1775 р.</p>
					<p>В цій каплиці знаходиться вхід до крипти, де поховані церковні достойники.</p>
					<p>За вівтарем вітражі «Видіння св. Геновефи» та «Видіння св. Антонія», виконані у 1880 р. Ліхтар – фреска «Око Божого Провидіння». Склепіння – фрески «Поклоніння Агнцеві», «Мойсей та мідний змій в пустелі» та «Ангели поклоняються Богу Отцю».</p>
					<p>Крипта – підземне приміщення під храмом для почесних поховань.</p>
					<p>Зверніть увагу на сповідальницю – місце для сповіді в католицькому храмі. Тут той, хто кається схиляє коліна на низькій лавці збоку від священика, який сидить за перегородкою з гратчастим віконцем. Таке поєднання публічності та конфіденційності,
						що вважається бажаним, у Православній церкві досягається за рахунок того, що той, хто сповідається і сповідник встають перед аналоєм з Євангелієм та Розп’яттям на очах у решти прихожан, проте на деякій відстані від них.</p>
					<p>Аналой – високий чотирикутний, із похилим верхом, вкритий тканиною столик, що використовується під час богослужінь у Православній та Греко-католицькій церквах. Використовується як підставка для читання стоячи, на зразок кафедри (буває складаним).</p>
					<p>Аналой стоїть навпроти вівтаря перед іконостасом; на нього кладеться ікона, що відповідає тому чи іншому святу, або присвяті храму чи храмової прибудови.</p>
					<p>При здійсненні таїнства миропомазання на аналої лежить ікона, або Євангеліє.</p>
					<p>Важливим є використання аналою під час сповіді. Тоді аналой покривається ризою, і на нього кладеться хрест і Євангеліє.</p>
					<p>Перед нами каплиця Ченстоховської Божої Матері. Вівтар в стилі Рококо, виконаний 1775 р. Яном Оброцьким, містить скульптури св. Йоахима і св. Анни – батьків Діви Марії.</p>
					<p>У верхній частині вівтаря є образ «Батьки Божої Матері моляться у храмі». В середній частині – образ XVII ст. «Матір Божа Непорочного Зачаття».</p>
					<p>В центральній частині вівтаря знаходиться образ Матері Божої Ченстоховської. Це копія найбільш шанованої серед поляків ікони. Через темний відтінок обличчя Богородиці, цей образ також відомий як «Чорна Мадонна». Оригінал ікони зберігається в монастирі
						паулінів – Ясна Гора, розташованому в польському місті Ченстохова, що є найбільшим паломницьким центром в Польщі.</p>
					<p>До сьогодні два рублених шрами на щоці образу Марії надають Її виразові ще трагічнішого відтінку.</p>
					<p>Ченстоховська ікона Божої Матері (також відома як Белзька) – чудотворна ікона Богородиці, за переказами, була намальована євангелістом Лукою в Єрусалимі.</p>
					<p>Раніше ікона зберігалася в українському місті Белз, куди її згідно з християнською традицією, привіз з Константинополя князь Лев Данилович. Після приєднання частини західноукраїнських земель до Польського королівства, в 1372 князівство Белзьке, перейшло
						у володіння князя Владислава Опольського, який став намісником цих земель.</p>
					<p>Легенда повідомляє, що десь в той самий час на Белз напали татари і взяли місто в облогу. Князь Владислав Опольський наказав винести ікону і поставити на фортечні мури. Стріла випущена кимсь із татар влучила в ікону. Після цього на військо татар
						впав туман, це викликало великий переляк, і вони в паніці побігли від міста.</p>
					<p>Розповідається, що в 1382 році князь Владислав забажав перевезти чудотворну ікону до своїх родинних маєтків у місті Ополе, але по дорозі зупинившись в Ченстохові, не зміг звідти поїхати далі, бо коні не хотіли рушити з місця. Вважаючи, що це Божий
						знак князь передав ікону до місцевого монастиря ордену Паулінів, який розміщується на Ясній Горі. З того часу ікона отримала свою сучасну назву.</p>
					<p>14 квітня 1430 року на цей монастир було вчинено розбійницький напад, в результаті якого, крім всього іншого, була пошкоджена ікона Чорної Мадонни. Про ці події згадував польський історик Ян Длугош. Не виключено, що ці два шрами від шаблевих ударів
						на лику Богородиці могли з’явитися саме тоді.</p>
					<p>Є й інша версія про ці два паралельні шрами на лиці Богородиці. Такі сліди залишає «священна» шабля мусульман «Зульфакар», яка має роздвоєний клинок. Цілком імовірно, що під час нападу на Белз хтось із монголо-татар завдав удару по іконі такою шаблею.
						Адже в 1241 році Белз дощенту спалили східні завойовники-ординці. Замок зруйнували, більшість жителів перебили, або забрали в полон.</p>
					<p>В Католицькій церкві існує обряд коронації ікони, що є символічним виявом шани до представленої на ній постаті. Зазвичай стосується Богородиці.</p>
					<p>Цікава також історія про те, як саме до Львова потрапила копія цієї ікони.</p>
					<p>Ось уривок з народного часопису «Хата» (число 5 з 1870 р.): «У січні того року прибула до Львова бідна вдова Франциска Вітковська з Ченстохови і звернулася до одного з кафедральних священників, розповідаючи йому, що на початку зими (1869) вона уві
						сні бачила Пресвяту Діву й отримала від Неї наказ: «щоб замовила у художника такий самий Її образ, як у Ченстохові і пожертвувала його до костелу, який знаходиться у найпершому та найбільшому місті за Краковом у тій стороні, де минулого літа була
						повінь». Спочатку (вона казала) я не знала, де знаходиться те місто і той костел.</p>
					<p>Пізніше мені пояснили, що у Галичині минулого літа була повінь, і що там найголовнішим містом є Львів, а в ньому найголовнішим костелом є Латинська катедра. Тоді я наказала художникові, щоб образ, який вже майже був закінчений, він відіслав до Львова,
						до кафедрального костелу. Прошу прийняти цей образ до місцевого костелу й помістити у вівтарі, щоб Пресвята Діва Ченстоховська і тут отримувала від віруючого люду належну пошану».</p>
					<p>Над вівтарем – вітраж «Мати Божа в оточенні ангелів».</p>
					<p>Склепіння прикрашає фреска «Св. Симеон і св. Анна вшановують Таблиці Заповіту».</p>
					<p>Перед нами каплиця Христа Милосердного, інші назви – Матері Божої Неустанної Помочі або Мілевських.</p>
					<p>В центрі вівтаря розташована скульптура св. Йосифа з Дитям. Вище – ікона Матері Божої Неустанної Помочі. Тут ми бачимо дві шафки, в яких зберігаються воти.</p>
					<p>Вота – символічний предмет (переважно дорогоцінний), що вішається поруч з вівтарем, іконою, чи скульптурою з благальним або вдячним наміром, наприклад, як подяка Богові за оздоровлення.</p>
					<p>На фоні вікна, з вітражем «Затемнення сонця на Голгофі», з двох боків від хреста знаходяться мармурові скульптури Матері Божої та Івана Євангеліста.</p>
					<p>На східній стіні знаходиться барельєф з білого мармуру «В’їзд Ісуса Христа до Єрусалиму», вище – розпис «Зцілення сліпого». На західній – «Ісус Христос падає під хрестом», а вище – розпис «Воскрешення сина вдови з Наїну».</p>
					<p>Ліворуч і праворуч знаходяться епітафії родини Мілевських.</p>
					<p>Поруч зліва – меморіальна таблиця, що присвячена жертвам Катині. В стіні знаходиться вмурована капсула із землею з катинських могил.</p>
					<p>Катинський розстріл – це масові страти польських громадян (в основному полонених офіцерів польської армії), здійснені навесні 1940 року співробітниками НКВС СРСР. Як свідчать опубліковані в 1992 році документи, розстріли проводилися за рішенням трійки
						НКВС СРСР відповідно до постанови Політбюро ЦК ВКП (б) від 5 березня 1940 року. Згідно з оприлюдненими архівними документами, всього було розстріляно 21 857 польських полонених.</p>
					<p>Вперше про знаходження масових поховань в Катинському лісі заявили в 1943 році представники Третього рейху, окупувавши ці території в ході наступу на СРСР. Скликана Німеччиною міжнародна комісія провела експертизу і зробила висновок, що розстріли
						здійснені НКВС навесні 1940 року. У свою чергу, Радянський Союз заперечував свою причетність до цього злочину.</p>
					<p>Згодом в СРСР була скликана своя комісія, результатом роботи якої став звіт, згідно з яким розстріли поляків проводилися в 1941 році німецькими окупаційними військами. Цей звіт ліг в основу радянської версії подій. Проте, це чи не єдиний, так званий,
						«німецький злочин», відносно якого радянська сторона вважала за краще промовчати.</p>
					<p>А після закінчення Другої світової війни, щоб затьмарити злочин комуністичного режиму в Катині, було вирішено створити культ села Хатинь. Це білоруське село було повністю знищене німцями під час війни. Але таких сіл лише на Україні налічувалося кілька
						сотень. Однак більшовицька пропаганда обрала саме Хатинь, а чому? Тому, що назва Хатинь співзвучна з – Катинь. На місці Хатині був побудований меморіальний комплекс. На це були кинуті величезні кошти. Район знищеного села був оголошений державним
						заповідником.
					</p>
					<p>Але якби польських офіцерів у Катині розстріляли німці, то навіщо радянському керівництву треба було відволікати увагу народу від Катині, надаючи великого розголосу натомість іншій трагедії в Хатині?</p>
					<p>На совісті у нацистів і так багато своїх злочинів, тому не потрібно їм приписувати ще й чужі.</p>
					<p>Тема Катинського розстрілу тривалий час ускладнювала польсько-російські відносини і продовжує залишатися актуальною в даний час.</p>
					<p>Проте в 1990 році радянською стороною було офіційно визнано відповідальність за розстріли поляків НКВС СРСР. А 26 листопада 2010 Держдума Росії, прийняла заяву «Про Катинську трагедію та її жертви», в якій визнала масовий розстріл польських громадян
						у Катині злочином сталінського режиму. Але до сих пір багато російських публіцистів підтримують версію про те, що це німці винуваті за ті злочини.</p>
					<p>Тепер оглянемо найціннішу з мистецького погляду каплицю. Вона побудована у XVI-XVIII ст. в ренесансному стилі для родини львівських патриціїв Кампіанів, від прізвища яких і отримала свою назву. Інша назва каплиці – «Бичованого Христа».</p>
					<p>Стіни вкриті барельєфами з мармуру та алебастру, з погруддями членів родини Кампіанів та спорідненої з ними родини Острогурських. Значна частина скульптур та барельєфів виконана відомими майстрами Павлом Римлянином, Яном Пфістером та Генриком Горстом.
						У вівтарі є ікона XVII ст. фламандської школи «Христос Бичований». У бокових нішах вівтаря знаходяться фігури Апостолів Петра і Павла зроблені з червоного мармуру. Петро традиційно зображений з ключем, а Павло – з мечем.</p>
					<p>На бокових стінах каплиці розміщені надгробки, а над ними в барельєфах є нетрадиційні зображення євангелістів, де вони представлені як вчені мислителі в оточенні книг. Вважають, що таким чином замовники будівництва каплиці хотіли підкреслити свою
						освіченість.
					</p>
					<p>Склепіння прикрашає фреска «Христос перед Пилатом».</p>
					<p>Каплиця Матері Божої або св. Антонія збудована в третій чверті XVIII ст. Рококовий вівтар, виготовлений 1775 р. Яном Оброцьким, має дві скульптури святих лицарів. У вівтарі є образ св. Антонія (внизу), ікона Матері Божої з Дитятком в срібних позолочених
						ризах яка заслоняється образом «Св. Яна з Дуклі разом з покровителями Польщі св. Войцехом, св. Станіславом, св. Флоріаном, св. Михайлом та св. Станіславом Косткою» (в центрі) та ікона св. Максиміліана Кольбе зображеного в одязі в’язня концентраційного
						табору (вверху).</p>
					<p>Максиміліан Кольбе – польський священик-францисканець, що загинув в Освенцімі, добровільно пішовши на голодну смерть, щоб врятувати життя батька декількох дітей.</p>
					<p>У липні 1941 року з блоку №14, в якому жив отець Максиміліан, зник ув’язнений. Утікача знайти не вдалося (пізніше з’ясувалося, що він потонув у вигрібній ямі). Тоді заступник коменданта табору оберштурмфюрер СС Карл Фріцше вирішив відібрати 10 осіб,
						яким було призначено померти голодною смертю в блоці №13, аби навести жах на весь табір, щоб більше ніхто не намагався втекти. Всіх вишикували, залишили без вечері (її у них на очах вилили в канаву), а весь наступний день люди знову провели в строю
						під палючим сонцем. Увечері прийшов Фріцше і став відбирати 10 смертників. Один з відібраних людей, польський сержант Францішек Гайовнічек, заплакав і сказав: «Невже я більше не побачу дружини і дітей? Що ж тепер з ними буде?» І тоді Кольбе вийшов
						з ряду і запропонував Фріцше своє життя в обмін на життя Гайовнічка. Фріцше прийняв його жертву.</p>
					<p>Сидячи в смердючій камері й помираючи від голоду та зневоднення, о. Максиміліан продовжував підтримувати товаришів по нещастю. Вони проводили час в піснях і молитвах. Через три тижні Кольбе і троє інших смертників були ще живі. 14 серпня 1941 кат
						Освенціма Бок отримав наказ негайно покінчити з в’язнями. Кольбе і його трьом товаришам була зроблена ін’єкція фенолу. Наступного дня тіло Максиміліана Кольбе піддали кремації, а попіл розвіяли за вітром.</p>
					<p>На правій стіні каплиці є ікона «Мучеництво св. Йосафата Кунцевича» – першого греко-католицького святого.</p>
					<p>В каплиці Найсвятіших Дарів (Найсвятішого Сакраменту) розташований дерев’яний позолочений вівтар, виконаний в стилі Рококо та оздоблений фігурами св. Петра і первосвященика Аарона (ліворуч), а також св. Павла та царя Давида (праворуч). У вівтарі
						знаходиться копія відомої картини Петера Рубенса «Зняття з хреста».</p>
					<p>Верхній вітраж, з початку XX ст., зображує чашу з гостією.</p>
					<p>В овальному куполі з ліхтарем є фреска «Поклоніння ангелів і святих Найсвятішим Дарам та Воскреслому Христу».</p>
					<p>В цій каплиці зберігаються Найсвятіші Дари, що ритуально приготовані священиком на літургії і які використовуються для причащання віруючих.</p>
					<p>Північна нава закінчується вівтарем Святої Трійці, кінець XVIII ст. У центрі знаходиться образ «Свята Трійця», оздоблений золотим окладом. Великі білі скульптури зображують св. Миколая і св. Афанасія. У вівтарі розміщено дві ікони «Господнє Милосердя»
						та «Богородиця з Дитятком».</p>
					<p>А з протилежної сторони нави є фреска «12-річний Ісус навчає в храмі».</p>
					<p>Зараз вийдемо з храму і продовжимо нашу екскурсію.</p>
					<p>На фасаді зліва від центрального входу до катедри у 1910 р. було встановлено меморіальну дошку на честь 500-річчя Грюнвальдської битви у якій зазнав поразки Тевтонський орден від польсько-русино-литовських військ. Під час нацистської окупації міста
						дошку було знищено. Зараз на цьому місці знаходиться таблиця, встановлена тут на пам’ять про відвідини Латинської катедри Папою римським Іваном Павлом II під час його візиту в Україну в червні 2001 року.</p>
					<p>На другому поверсі будинку, що навпроти кафедрального костелу розміщені погруддя видатних польських літераторів, серед яких можна розгледіти Адама Міцкевича, Юліуша Словацького, Зигмунта Красінського, Юзефа Ігнація Крашевського тощо.</p>
					<p></p>
					<p></p>
					<p>3. Каплиця Боїмів</p>
					<p> </p>
					<p>Мабуть, кожен, хто бував у Львові, був вражений неймовірною красою каплиці Боїмів, пам’ятки архітектури у стилі нідерландського маньєризму початку XVIІ століття. Довкола каплиці Боїмів більше вигадок і легенд, аніж правди. «Перехожий, зупинись і
						подумай, чи твоє страждання є більшим, ніж моє» – ці слова латиною важко побачити знизу. Саме вони написані під двометровою скульптурою задумливого Ісуса на даху каплиці. Христос із сумом дивиться донизу, на щоденну людську суєту.</p>
					<p> </p>
					<p>Скульптура зроблена з каменя з використанням металу, з якого виготовлений вінок. Львів’яни мають щастя підіймати свої очі на схилену кам’яну постать Христа, який ніби їх застерігає.</p>
					<p>В Середньовіччі катедру оточував цвинтар, який ліквідувала в кінці XVIII ст. австрійська влада. В межах того кладовища було декілька каплиць, що стояли окремо від споруди храму, пощастило вціліти лише каплиці Боїмів.</p>
					<p>Ця цінна пам’ятка пізньоренесансної архітектури була споруджена на початку XVII ст. для родини заможного купця Георгія Боїма, вихідця з Угорщини.</p>
					<p> Зразком для будівництва служив королівський мавзолей у Вавельському замку (Краків).</p>
					<p>Головний фасад каплиці, що весь вкритий різьбою по каменю, нагадує іконостаси українських церков.</p>
					<p>У першому ярусі в нішах стоять скульптурні зображення апостолів Петра і Павла.</p>
					<p>Над дверима, вікнами та нішами є круглі медальйони із зображеннями пророків, ще вище – картуші з латинськими цитатами пророцтв з Біблії, що стосуються приходу Христа.</p>
					<p>Різьба другого ярусу відображає тему «Страстей Господніх». Над дверима знаходиться скульптурна композиція – «Зняття з Хреста». Над лівим вікном – «Шлях на Голгофу», трохи вище – «Коронування терновим вінком», зліва «Взяття під стражу». Над правим
						вікном – «Розпинання Ісуса», вище – «Насміхання над Ісусом», ще правіше – «Ісус перед Пилатом».</p>
					<p>Вище під куполом – овальне вікно з фігурою розп’ятого Христа з пристоячими Богоматір’ю та Іоанном Богословом.</p>
					<p>Ще однією особливістю каплиці є фігура Ісуса Христа на куполі, що сидить під хрестом, опираючись на свою ліву руку. Це образ Христа Скорботного. Іконографія скорботного Ісуса найчастіше зустрічається в народному мистецтві, у придорожніх каплицях.
						Чому саме таку скульптуру вирішив поставити на родинній каплиці заможний купець Боїм? Цього достеменно не відомо, як і не виявлено ніяких первинних витоків, невідоме ім’я автора цієї знаменитої скульптури.Скульптурою Христа Боїм виражав свій протест.</p>
					<p>Дослідники каплиці (Андрій Салюк) припускають, що ця скульптура зроблена Георгієм Боїмом для себе. Адже перш аніж стати католиком, він був протестантом. Оскільки всі елементи в каплиці мають глибинне значення, відтак не випадково з’явився і образ
						скорботного Ісуса, що не було характерним для католицизму того часу.</p>
					<p>Відомий художник Дюрер найбільш розвинув тему скорботного Христа. На його знакових роботах зображений саме такий Ісус. Він до цієї теми звертався навіть у саркастичному проекті на честь перемоги над селянами у селянській війні в 16-му столітті. Митець
						увінчав скульптуру скорботного селянина, який журиться над поразкою. Посадив селянина у таку позу, в якій попередньо Дюрер зображав Христа, і подає цей образ, порівнюючи селянина з тугою, яку мав Христос на горі Оливній.</p>
					<p>Відомий німецький художник Альбрехт Дюрер прихильно ставився до реформації. Георгій Боїм теж був протестантом, допоки не приїхав у Львів. Тут він прийняв католицизм. Про це мовиться в численних архівних матеріалах. Але чи навернувся він щиро і духовно,
						чи для того, щоб бути тут патрицієм, нормально існувати в католицькому світі?</p>
					<p>Я думаю, що в цьому разі використано скульптуру Христа скорботного, іконографія якого йде саме від Дюрера, симпатика реформації. Скорботний селянин визнав поразку. Боїм скорився з переходом на католицизм. Можливо, він сумує і переймається цією темою,
						а, можливо, у душі, глибоко в серці лишаються речі, які вилились у такій формі цього протесту. Тому що для католицизму таке зображення Христа стало традиційним значно пізніше.</p>
					<p>Дослідники припускають, що автором скульптури міг бути Андрій Бемер, німець за походженням, якого називають архітектором родинної усипальниці. Каплицю було побудовано на території тогочасного міського цвинтаря поблизу Латинської катедри.</p>
					<p>Саме Андрій Бемер, імовірно, і переконав Георгія Боїма будувати каплицю не в стилі пізнього ренесансу, а в стилі маньєризму. Це є також загадкою пам’ятки архітектури, чому Боїм змінив свою думку.</p>
					<p>Як залишається таємницею і те, чому в каплиці зображено сюжет старозавітного жертвоприношення ягняти, а Таємна вечеря в іконостасі представлена не в центрі каплиці, як і саме розп’яття Ісуса. Ймовірно, коли компонували композицію інтер’єру, в це
						вкладався глибокий зміст, але його ще мають розкрити теологи.</p>
					<p></p>
					<p> </p>
					<p> Каплицю Боїмів покривали фарбою чотири рази, а в первісному вигляді вона була не темною і сірою, а різнокольоровою, і зовні, і всередині. Про це, за його словами, свідчить наявність поліхромії, тобто багатобарвного фарбування.</p>
					<p> Усі скульптури на фасаді були розмальовані, як скульптури в інтер’єрі. Червоні плащі, намальоване обличчя, намальовані очі. Уявіть собі, як вона виглядала. Каплиця була кольоровою, і це до нашого сумного розуміння відправи за упокій.</p>
					<p> </p>
					<p>Існує проект, за яким сучасні технічні можливості дозволяють так підсвітити будівлю, щоб уночі вона отримувала первісний кольоровий вигляд.Але це поки що тільки проект. Походження Георгія Боїма – теж загадка</p>
					<p> </p>
					<p>Усі елементи каплиці збереглись, зокрема, й усі первісні дерев’яні елементи інтер’єру. Це, зокрема, й дерев’яні поліхромні лави, які розписані рослинним орнаментом в угорському стилі. Виявляється, їх було більше, ніж залишилося.</p>
					<p> </p>
					<p>Вхідні двері у каплицю замінили найпізніше на початку XIX століття. Але ковані елементи – замок, ручка, оздоблення – оригінальні, перенесені з первісних дверей на нову дерев’яну основу.</p>
					<p> </p>
					<p>Легендою виявилось те, що родина Боїмів могла підземним ходом проходити зі свого помешкання на Староєврейській вулиці до каплиці. Під землею неможливо було пройти, бо там були крипти з похованнями і відповідний запах.</p>
					<p> </p>
					<p>У каплиці Боїмів відправляли служби переважно за упокій. У криптах усипальниці спочивали три покоління Боїмів. Усього в усипальниці було поховано 14 членів родини Боїмів.</p>
					<p> </p>
					<p>Австро-угорська влада на початку XIX століття перенесла всі поховання з центральної частини міста на нові львівські цвинтарі. Але де саме перепоховані Боїми, не відомо – на Личаківському чи на Стрийському.</p>
					<p> </p>
					<p>Якщо на останньому, то цей цвинтар був зруйнований, і деякі скульптури перенесли на Личаків. Решту кам’яних надгробків просто подрібнили на щебінку і нею посипали доріжки в місті.</p>
					<p> </p>
					<p>Немає однозначної відповіді дослідників і щодо походження відомого купця Георгія Боїма, який приїхав до Львова у XVI столітті з УгорщиниПеред тим як ми зайдемо всередину каплиці, зверніть увагу на цей дверний замок. Маючи приблизно 4 століття, він
						все ще працює.</p>
					<p>Композиційним центром інтер’єру є вівтарна стіна, яку умовно можна поділити на 3 яруси.</p>
					<p>У нижньому ярусі розміщені 4 фігури пророків, які немов тримають на собі весь вівтар (зліва на право: Єзекіїль, Мойсей, Аарон, Єремія). Фігури стоячих євангелістів (зліва на право: Матвій, Лука, Марко, Іван) розділяють вівтар на 2 частини.</p>
					<p>Центральне місце середнього ярусу займає барельєф «Молитва Ісуса в Гефсиманському саду» («Моління про чашу») – найдраматичніший момент Страстей Христових, поруч – троє учнів, що сплять «Петро, Яків та Іван». Під композицією – барельєф «Старозавітна
						Пасха» – як поєднання Нового і Старого Заповітів.</p>
					<p>Зліва – «Тайна вечеря», у правій частині зображений Юда і звір під лавою. З причини цього зображення тодішній єпископ довгий час не хотів освячувати цю каплицю. Трохи вище над «Тайною вечерею» зображене «Розп’яття». Справа від «Молитви Ісуса в Гефсиманському
						саду» композиція «Омивання ніг», вище – «Покладення до гробу».</p>
					<p>Центральна частина верхнього ярусу між колонами містить барельєф «Поклоніння Ягняті» («Новозавітна Пасха»).</p>
					<p>Трохи вище зображена сцена «Страшного суду» та «Бог Отець». Завершує композицію Архангел Михаїл, що роздавлює голову сатани. Чотири жіночі фігури, що оточують сцену «Поклоніння Ягняті» уособлюють: Fides (Віру), Charitas (Любов), Justicia (Справедливість),
						Paziencia (Терпіння чи Мир).</p>
					<p>По лівій і правій стороні від колон знаходяться барельєфи «Воскресіння» та «Вознесіння».</p>
					<p>На зелених картушах під куполом зображені Богородиця та Ісус Христос, на інших двох парусах знаходяться геральдичні картуші Георгія та Ядвіги Боїмів.</p>
					<p>А тепер зверніть увагу на купол. Розміри кесонів зменшуються з наближенням до верхівки купола. Таке їх розташування, вдало вибраний блакитний колір тла, а також восьмигранний світловий ліхтар, створюють враження значно більшої висоти каплиці, аніж
						вона є насправді.</p>
					<p>Внутрішня поверхня купола складається з 3-х рядів кесонів, по 12 в кожному ряду із зображеннями біблійних персонажів. У кесонах нижнього ряду знаходяться барельєфи 12 пророків і 12 постулатів Апостольського символу віри – найдавнішого християнського
						символу віри; в кесонах другого ряду розміщено зображення Ісуса, 4-х Отців Церкви (Ієронім, Амброзій, Григорій, Августин), євангеліста Луки та ангелів, що тримають символи тортур Господніх; в кесонах третього ряду розміщено картуші з емблемами та
						розетками і 5 зображень ангелів, що тримають таблички з латинськими словами, що перекладаються так: Свят, Свят, Свят Господь Бог Саваот. (Іс.6:3), (Об.4:8).</p>
					<p>Над світловим ліхтарем верхня частина куполу прикрашена вісьмома рельєфами ангелів та фресковим зображенням Святої Трійці. Ангели тримають стрічки з фрагментами напису: «Слава во вишніх Богу, і на землі мир людям доброї волі». (Лк.2:14).</p>
					<p>На південній стіні інтер’єру вмонтовано 2 епітафії.</p>
					<p>Цікавою є епітафія Боїмам, де у центрі композиції – скульптурна група «Пієта» (Оплакування Христа Дівою Марією), з обох боків від якої розміщенні уклінні фігури Георгія та Ядвіги Боїмів, вище – їхні діти і онуки.</p>
					<p>Поруч – епітафія зятеві Боїма – Зиґмунду Бреслеру.</p>
					<p>Епітафії зроблені з чорного мармуру, білого та сірого алебастру.</p>
					<p>Фасад і нижній ярус вівтаря виконані з вапняку, верхній ярус і підкупольне оздоблення виконані в техніці стукко (суміш вапна, гіпсу і меленого алебастру або мармуру).</p>
					<p>Каплиця побудована із пісковику.</p>
					<p>Східну стіну каплиці прикрашають два фрескові портрети Георгія Боїма та його дружини Ядвіги, північну – фрескові зображення Богоматері та Христа, а над ними – барельєф «Юрій Змієборець».</p>
					<p>Зверніть увагу на двері з правого боку. За ними починається тунель, довжиною 50 м, через який можна було дійти до будинку родини Боїмів.</p>
					<p>На початку XVIII ст. в каплиці поховали останніх з роду Боїмів, а в кінці століття їх останки перенесли на кладовище за межу міста.</p>
					<p>Вийдемо з каплиці та продовжимо нашу екскурсію.</p>
					<p>Скульптури біля катедри – це статуї святих, які було поставлено навколо храму після ліквідації кладовища.</p>
					<p>Всього 7 постатей. Між каплицями Пресвятих Дарів та св. Казимира знаходиться скульптура св. Андрія Первозванного, між каплицями Розіп’ятого Христа та Христа Милосердного – св. Павла, а між каплицями св. Йосифа та Розіп’ятого Христа – св. Петра. Біля
						вівтарної частини поміж контрфорсами знаходяться постаті чотирьох євангелістів (починаючи від каплиці Боїмів) – свв. Іван Богослов, Лука, Марко, Матвій.</p>
					<p>Коли ми були у середині храму і споглядали копію ікони Матері Божої Ласкавої, я обіцяла Вам розповісти історію цієї ікони.</p>
					<p>Зверніть увагу, на східній стіні катедри знаходиться фреска, вона є приблизною копією цієї ж ікони.</p>
					<p>У 1598 році, у Альберта Домаґалича, члена міського суду померла дочка. Люблячий батько замовив у художника ікону Богоматері і наказав повісити її над могилою дочки з зовнішньої сторони апсиди храму.</p>
					<p>Згодом було вирішено поставити тут каплицю, завершив спорудження якої брат тієї дівчинки Іоанн Домаґалич в 1644 році.</p>
					<p>Цей напис під портретом брата дівчинки засвідчує нам правдивість цієї трагічної і зворушливої історії.</p>
					<p>Через якийсь час ікона прославилася різними чудесами.</p>
					<p>Наприкінці XVIII ст. австрійська влада, ліквідовуючи цвинтар навколо катедри, наказала розібрати в числі інших і цю каплицю. Чудотворний образ Матері Божої Ласкавої було перенесено до храму і розміщено у головному вівтарі.</p>
					<p>В 1946 р., після закінчення Другої світової війни, оригінал ікони було таємно вивезено до Польщі. Поляки побоювалися, що атеїстична радянська влада захоче знищити ікону, адже подібних прикладів було багато.</p>
					<p>Отож, на сьогоднішній день у Латинській катедрі знаходиться копія ікони.</p>
					<p>А це, зверніть увагу, надгробна плита з каплиці міщан Шольц-Вольфовичів, сама каплиця не збереглася. Тут зображена родина Шольц-Вольфовичів, яка молиться перед Воскреслим Ісусом, на задньому плані ліворуч зображений Єрусалим, а праворуч – Голгофа.</p>
					<p>До зовнішніх стін катедри підвішено декілька ядер. Під ядрами для пояснення зроблено написи латиною. Ось це ядро стосується турецької облоги 1672 року. Тоді під час чергового штурму одна з гарматних куль перелетіла через мури, пробила вікно у Кафедральному
						костелі і, впавши перед вівтарем, не вибухнула. Це було визнано справжнім чудом. Пізніше саму кулю з відповідним написом, що засвідчує правдивість події, вивісили на одній із стін костелу.</p>
					<p></p>
					<p></p>
					<p>4. Бернардинський монастир (греко-католицька церква Святого Андрія Первозванного)</p>
					<p></p>
					<p></p>
					<p>Пройшовши з боку площі Митної через фортифікаційну браму монастиря – Глинянську вежу нечутними кроками (бо йтимете унікальною дерев’яною бруківкою), ви потрапляєте на монастирське подвір’я, де кожен з багатьох його закутків дихає старовиною. Все
						тут завмерло так, ніби й не було останніх чотирьохсот років світової історії. </p>
					<p></p>
					<p>Монастир бернардинів (це польський варіант ордену францисканців) збудовано за міськими мурами, тому ви побачите тут міцні і високі фортечні укріплення, які добре збереглися з північного і східного боку. Історія монастиря сягає середині XV століття,
						утім власне цю пам’ятку збудували на початку XVII століття. Це була епоха надзвичайно швидкої зміни архітектурних стилів. Найславетніший будівничий Львова італієць Павло Римлянин 1600 року розпочав будівництво костелу у стилі звичного для нього
						ренесансу, але майстер, не завершивши справи, помер 1618 року. Польському королеві Сигізмунду, який прибув на оглядини будівництва, первісний задум здався надто скромним. Тож вже учень і наступник Римлянина, швейцарець Амброзій Прихильний, будував
						споруду так, що захоплювало дух. Розкішний маньєристичний скульптурний декор, який проте не порушує мистецького почуття міри, є найціннішим спадком цієї пам’ятки: більше двадцятьох довершених скульптур становлять живу галерею колоритних постатей
						XVII століття. Вроцлавський архітектор Андрій Бемер завершив ансамбль монастиря бароковою вежею і оздобленням фасаду. Інтер’єр храму прикрашають численні різьблені вівтарі XVIII століття, стіни вкриті оригінальним фресковим розписом того ж періоду.</p>
					<p></p>
					<p>Історія, яка творилася між цими похмурими і величними мурами є надзвичайно захопливою. Тут настільки злилися воєдино реальні факти міських хронік з легендами, що розділити їх тепер неможливо. Цілюще джерело, яке вдарило після поховання 1484 року
						на подвір’ї монастиря святого Яна з Дуклі, захисника Львова від численних облог, канонізованого Папою Іваном Павлом Другим 1997 року... Барокова ротонда над криницею, куди скидали тіла вбитих українців, які 1648 року хотіли відчинити браму міста
						гетьманові Богдану Хмельницькому… Нарешті годинник на вежі костелу, який завжди випереджав час на п’ять хвилин на згадку про те, що монах-бернардинець перевів стрілку годинника вперед: міська брама зачинилися перед самим носом загарбників і таким
						чином було врятовано Львів від знищення… Багато легенд та реальних історичних подій бережуть і підземелля монастиря бернардинів.</p>
					<p>У монастирі перебувала значна кількість ченців: 73 у 1549 р., 73 у 1615 р. та 61 станом на 1772 р. Однак, вже у 1815 р. у монастирі перебувало лише 19 ченців.</p>
					<p>Під час касаційних реформ цісаря Йосифа ІІ (1780-1790 рр.) 27 січня 1785 р. було видано указ про закриття монастиря, однак стараннями тогочасного провінціала ордену о. Владислава Гейна дію документу було скасовано. Хоча було конфісковано багату бібліотеку,
						частину якої вдалось викупити. Решту вивезено до Відня, а також передано на користь університетської бібліотеки.</p>
					<p>У 1784 р. частину монастирських приміщень було передано під новостворений Архів гродських та земських актів. Зараз це Центральний державний історичний архів України, м. Львів. У архіві зберігаються документи починаючи з XII ст.</p>
					<p> </p>
					<p>5. Костел кларисок</p>
					<p> Музей Іоана Пінзеля розташований у пам'ятці архітектури XVII ст. (колишній костел Кларисок). 1749 році ігуменя Марцеліна Дубровська розширила монастир, добудувавши з фундаменту його четверту частину. Костел і монастир існували до 1782 р., коли після
						скасування монастиря костел перетворили на склад тютюну, а в монастирських приміщеннях розташувалися митні служби. У 1899-1900 рр. тут провели відновлювальні роботи. Ще одна реставрація відбулась у 1937-1939 рр. для пристосування приміщення під
						гарнізонний костел. Проект реставрації споруди і будівництва нової вежі виконав архітектор Антон Лобос.</p>
					<p>У костелі збереглися фрески Станіслава Строїнського, виконані у 1760-х рр. на теми Старого і Нового Завіту, та сцени з життя святих монашого ордену бернардинок-кларисок. За час використання костелу під склад фресковий живопис південної стіни був
						знищений. На місці втрачених фресок у 1898-1899 рр. з'явилися три композиції на теми польської історії роботи художника Т. Попеля: "В'їзд Собеського до Відня", "Присяга Яна Казимира у Львівському кафедральному костелі", "Оборона львівського бернардинського
						монастиря".
					</p>
					<p>Реставрація відбулася протягом 1938–1939 років, зокрема, була добудована башта на фасаді. З 1945 року за СРСР порожній костел кларисок передали у склад Львівської картинної галереї і у 1978 році тут відкрили Виставковий зал Львівської картинної галереї
						— музей скульптора Іоана Пінзеля.</p>
					<p>Колекція львівської барокової скульптури була зібрана у Львівській картинній галереї в результаті експедиційної роботи музейних працівників у 1960-1970 рр. Музей барокової скульптури Іоана Георґа Пінзеля створений на матеріалах тієї частини спадщини
						видатного майстра, якій судилося вціліти.Іоан Георґ Пінзель - один з найталановитіших європейських скульпторів ХVIII ст., творчість якого набуває особливого розмаху і сили у ІІ пол. XVIII ст. Він зумів досягнути досконалості в зображенні містичного
						і драматичного, що добре видно у творах, які експонуються в музеї, серед яких "Ангел", "Розп'яття", "Жертвоприношення Авраама", "Самсон, що роздирає пащу лева" та інші всесвітньо відомі твори.</p>
					<p> </p>
					<p>6. Успенська церква</p>
					<p></p>
					<p>Тепер прошу звернути увагу на споруду однієї з найцінніших пам’яток епохи Ренесансу у Львові – Успенського собору.</p>
					<p>Опікувалося будівлею церкви Львівське Ставропігійське братство. Це була одна з найбільш впливових православних общин, яка виникла на основі цехових організацій та об’єднала багатьох купців і ремісників.</p>
					<p>Ставропігійське братство виконувало просвітницьку місію: в 1586 р. організувало для українців школу «семи вольных наук», лікарню, друкарню, де у 1574 році, як вважається, була надрукована перша книга в Україні Іваном Федоровичем.</p>
					<p>В тяжких умовах того часу Ставропігійське братство відіграло об’єктивно позитивну роль в боротьбі українського населення проти чужоземного пригноблення, примусового окатоличування і ополячування, боротьбі за національну самобутність своєї культури.</p>
					<p>Автором проекту Успенської церкви був талановитий архітектор Павло Римлянин. Він був італійцем, але прожив майже все своє життя у Львові. Пізніше до будівництва приєднався його тесть Войцех Капінос, а через рік Амбросій Прихильний, який закінчив
						будівництво церкви.</p>
					<p>В цій церкві гармонійно поєднуються риси давньоукраїнської архітектури та італійського Ренесансу. За першооснову в будівництві цього храму було вибрано типову композицію української 3-х купольної церкви, дуже поширену в дерев’яній храмовій архітектурі.</p>
					<p>Зверніть увагу на стриманий декор фасаду. Наверху, під енергійно окресленим карнизом простягається фриз, прикрашений декоративними розетками і рельєфами на біблійні сюжети. Ось Авраам, який замахується на сина з якоюсь дитячою безпечністю, цар Давид,
						Мойсей перед палаючим кущем та інші. Зі східної та північної сторони на фризі можна знайти сцени з Євангелія. Ми можемо розгледіти зображення ставропігійського хреста та сцену «Успення Богородиці».</p>
					<p>Перша церква на цьому місці існувала, можливо, ще у княжі часи і згоріла під час пожежі 1340 р., коли польський король Казимир III брав місто штурмом.</p>
					<p>Друга церква була зведена, як пише літописець, «з каменю та цегли», і точно відомо, що вона проіснувала до пожежі 1527 р.</p>
					<p>Третій храм львівська православна громада почала будувати в 1547 р. на кошти зібрані серед населення. Значну частину суми пожертвували молдавський господар Олександр Лопушанин та його дружина Роксана. Звідси походить ще одна назва Успенської церкви
						– Волоська (Молдавська). Будівельними роботами керував архітектор Петро Італієць з Лугано, ім’я якого згадується в міських актах з 1543 р.</p>
					<p>У 1591 р. Успенське братство укладає угоду з відомим львівським архітектором, учнем Петра з Барбони – Павлом Римлянином. Будівництво четвертої, сучасної церкви фінансували православні львів’яни, значні суми дали молдавські господарі, гетьман Війська
						Запорізького Петро Конашевич-Сагайдачний, член Львівського Успенського братства купець Костянтин Корнякт. Пожертви також внесли московські царі Федір Іванович, Борис Годунов і, навіть, Дмитрій Самозванець та інші люди.</p>
					<p>26 січня 1631 р. Успенську церкву освятив Львівський владика Єремія Тисаровський.</p>
					<p>Прекрасний ренесансний ансамбль Успенської церкви складається з трьох споруд:</p>
					<p>1. Дзвіниці Корнякта (1578);</p>
					<p>2. Успенської церкви (1591-1631);</p>
					<p>3. Каплиці Трьох Святителів (1591).</p>
					<p>Справа від церкви високо здіймається в небо струнка вежа – дзвіниця, відома під назвою вежа Корнякта. Вона не дійшла до нас у первісному вигляді, який зберігся тільки на відбитку печатки Успенського братства у старовинних документах. Тоді вежа мала
						три яруси і завершувалась пірамідальним дахом.</p>
					<p>Вежа носить ім’я свого фундатора грецького купця Костянтина Корнякта (1517-1603), який також дав значні суми на будівництво комплексу Успенської церкви.</p>
					<p>Архітектором вежі став відомий у Львові будівничий Петро Барбон, автор кам’яниці Корнякта на площі Ринок. У її спорудженні, що тривало з 1572 по 1578 р., взяв участь і Павло Римлянин.</p>
					<p>Вежа мала виконувати кілька функцій: дзвіниці, оборонної башти та спостережного пункту. З огляду на це висота вежі становила приблизно 66 метрів. Стіни були складені з ламаного каменю й облицьовані тесаним каменем. Незадовго до завершення будівництва
						на вежі підвісили відлитий на замовлення Костянтина Корнякта найбільший на той час у Галичині (діаметром 2 м) дзвін, названий «Кирилом».</p>
					<p>З приводу цього дзвону розгорівся конфлікт між братством і його сусідами – монахами домініканцями. Останні в скаргах до короля та міського магістрату закидали братчикам, що їхні дзвони за розмірами перевищують усі існуючі в Польській державі. Осуд
						з їхньої сторони викликали, зрештою, не тільки розміри, а й звук, що «заважає слухати проповідь у костелі». Та незважаючи на всі незгоди, «Кирило» скоро став виконувати функції головного дзвона міста, в який дзвонили під час тривоги, пожеж, стихійних
						лих тощо.</p>
					<p>У приміщеннях вежі тривалий час зберігалася бібліотека братства, що славилась як одна з найбагатших в Україні. На жаль, ця бібліотека згоріла під час пожежі 1779 р. Вежа Корнякта є одним із символів Львова.</p>
					<p>А зараз ми з Вами зайдемо у двір Успенської церкви, де Ви оглянете одну з перлин львівської архітектури епохи Ренесансу – каплицю Трьох Святителів.</p>
					<p>При вході ліворуч на дзвіниці розміщена меморіальна дошка, що присвячена патріарху УАПЦ Мстиславу.</p>
					<p>Патріарх Мстислав (Степан Скрипник) (1898-1993) – Патріарх Київський і всієї України, церковний і громадський діяч. Народився в Полтаві, його мати – рідна сестра Симона Петлюри. У 1917-1921 рр. – дипломатичний кур’єр уряду УНР. Після поразки України
						в Перших визвольних змаганнях перебував у таборі інтернованих. Закінчив Вищу школу політичних наук у Варшаві. В 1930-1939 рр. – посол до Сейму. У 1942 році з ім’ям Мстислав був рукоположений у священики, став єпископом Переяславським і вікарієм
						Київським УАПЦ. З 1944 р. на еміграції, де в 1971 році очолив УАПЦ на еміграції. У червні 1990 року на І Помісному соборі УАПЦ Скрипника обрано Патріархом Київським і всієї України, а в 1992 році – Патріархом Київським і всієї України УПЦ КП. Помер
						і похований у США.</p>
					<p>В 1990 році під час візиту до Львова відслужив службу в цій церкві.</p>
					<p>Перед Вами щедро оздоблена декором невеличка будова каплиці. Гладкі високі стіни поділено тосканськими пілястрами. Вгорі фриз оздоблено круглими розетами та крилатими голівками ангелів. Стіни каплиці прикрашають великі заокруглені вікна. Зверніть
						увагу на те, як в різьбленому оздобленні колон широко використано притаманний українському декоративному мистецтву мотив виноградної лози. Завершується каплиця трьома куполами на багатогранних барабанах і ліхтарях.</p>
					<p>Тепер подивіться вниз. Тут Ви побачите цікаве, навіть унікальне оздоблення порталу – рельєфні профільні зображення чоловічих голів у нижній частині вхідної арки. Вважається, що таким способом залишили про себе пам’ять будівничі каплиці. На особливу
						увагу заслуговують і ковані двері, густо прикрашені об’ємними розетками. Це – прекрасний взірець львівського ковальського ремесла кінця XVI ст.</p>
					<p>Каплиця присвячена Трьом Святителям: Василію Великому, Григорію Богослову та Іоанну Золотоустому. Вони є найбільш шанованими Отцями Церкви в православ’ї.</p>
					<p>Ця каплиця була збудована раніше ніж будівля храму, тому їй доводилося певний час виконувати функції церкви. Освячено каплицю було у січні 1591 року. Її фундатором став Костянтин Корнякт. Після пожежі 1671 р. каплицю відбудував на свої кошти член
						братства Олексій Балабан (про це свідчить напис над порталом). За іменем фундатора відбудови каплицю ще називають Балабанівською. У наступні роки зовнішній вигляд каплиці суттєво не мінявся. Лише під час реставраційних робіт середини ХІХ ст. у стіні
						каплиці було пробито двері, що з’єднали її з Успенською церквою.</p>
					<p>Вражає оздоблення інтер’єру каплиці, дякуючи чому каплиця в середині здається набагато більшою і вищою. В різьбленні декору перегукуються мотиви соковитих грон виноградної лози та пишного рослинного орнаменту. Ліпнина із штучного мармуру та живопис
						з імітацією мозаїки щедро покривають стіни каплиці.</p>
					<p>Ми з Вами пройдемо до Успенської церкви та оглянемо її інтер’єр. Храм складається з трьох просторових об’ємів – бабинця, головної нави та вівтаря. Згідно з канонами українського культового будівництва, центральна нава розділена колонами на три частини.
						У центральній частині чотири тосканські колони підтримують купол, декорований розетами з штучного мармуру.</p>
					<p>Як бачите, у просторовій композиції церкви та каплиці втілено традиційний тип українських тридільних, триверхих дерев’яних церков.</p>
					<p>Світло в приміщення потрапляє через високі вікна, оздоблені вітражами. На особливу увагу заслуговують 6 вітражів виготовлених за ескізами відомого українського художника Петра Холодного. В апсиді – «Архангел Михаїл», «Матір Божа – Запорізька Покрова»,
						«Архангел Гавриїл» (1928 р.). На південній стіні – «Святі ченці Антоній та Феодосій Печерські і літописець Нестор», «Святі Володимир і Ольга, Борис і Гліб», «Петро Конашевич Сагайдачний, інші гетьмани, міщанин Корнякт, жіноцтво та козаки» (1937
						р.). Вітражі унікальні не тільки своєю філігранною технікою виконання, образністю та кольорами, але й незвичною для храмів історичною тематикою.</p>
					<p>Зверніть увагу, на зображення тризуба на грудях у князя Володимира Великого. Кажуть, що це єдине публічне зображення українського національного гербу, що пережило радянські часи і не було знищене. Можливо, його просто не зауважили.</p>
					<p>На північній стіні розміщуються такі вітражі: «Преображення», «Хрещення Русі» і «Успення». Це вже більш нові вітражі, вони походять з 70-х рр. XX ст.</p>
					<p>Прошу подивитися вверх на купол церкви. Там є зображення гербів жертводавців.</p>
					<p>Іконостас Успенської церкви встановлений у 1773 р. Його автори – львівські митці XVIII ст. Михайло Філевич та Франциск Олендзький. Намісні ікони цього іконостасу, що належать пензлеві Мартина Яблонського походять з середини XIX ст.</p>
					<p>Перший іконостас для храму був створений видатним художником Федором Сеньковичем для освячення церкви, але, нажаль, він обгорів при пожежі, спричиненій ударом блискавки 21 травня 1630 р. Частина ікон загинула безповоротно, а на реставрацію тих що
						вціліли, братство в 1637 р. уклало договір з учнем Сеньковича – Миколою Петрахновичем. Петрахнович не тільки відновив пошкоджені ікони, а й розбудував іконостас угору.</p>
					<p>Цей шедевр Федора Сеньковича та Миколи Петрахновича у 1767 р. був проданий церкві села Грибовичі, що неподалік від Львова, де знаходиться і тепер.</p>
					<p>Серед мистецьких пам’яток в інтер’єрі Успенської церкви на увагу заслуговують страсний цикл Петрахновича з кількома композиціями Сеньковича, срібний хрест роботи відомого львівського золотаря першої половини XVII ст. Андрія Касяновича, шати ікони
						Богородиці, виконані в 1692 р. Григорієм Несільським, ряд живописних творів середньовічних художників та полотна відомих живописців XVIII-XX ст. Під час реставраційних робіт проведених у 70-х рр. ХХ ст. відкрито настінні розписи Мартина Яблонського.</p>
					<p>Праворуч від іконостасу розміщена чудотворна ікона Богородиці.</p>
					<p>У церкві знаходяться мощі свв. Пантелеймона цілителя, Меркурія та Анастасії.</p>
					<p>У підземних криптах Успенського храму були поховані видатні діячі Ставропігійського братства Микола й Анастасія Красовські, Костянтин Корнякт, а також Іван Підкова (згодом його прах було перевезено до Канівського монастиря).</p>
					<p>До початку XVIII ст. церква була православною. Потім до 1946 – греко-католицькою, до 1989 – православною Московського Патріархату. На сьогоднішній день – це кафедральний собор Української автокефальної православної церкви (УАПЦ).</p>
					<p>А тепер вийдемо з дворику і продовжимо нашу екскурсію.</p>
					<p> </p>
					<p>7. Домініканський костел</p>
					<p></p>
					<p>«Soli Deo Honor et Gloria» (1 Тим. 1:17) – «Єдиному Богові честь і слава», написано на фасаді однієї з найкращих пам’яток у стилі Бароко у Львові. Перед Вами Домініканський костел побудований у XVIII ст.</p>
					<p>Монахи-домініканці прибули на західні землі України ще у ХІІІ ст. Князь Лев одружився з дочкою угорського короля Бели ІV – Констанцією. За законами того часу дружина повинна була прийняти віру свого чоловіка – перейти у православ’я. Але Констанція
						залишилася католичкою і, приїхавши до Львова, привезла з собою монахів-домініканців. Спочатку монахи жили на території давньоруського Львова, а потім перенесли свій монастир на це місце.</p>
					<p>Домініканці – католицький чернечий орден, заснований в 1215 р. у Тулузі (Франція) іспанським монахом св. Домініком (Домініком Гусманом) (1170-1221). Над віконцем першого поверху можна побачити герб Домініканського ордену. Пес лежить під короною на
						Біблії. В зубах в нього факел, як символ інквізиції. Цей образ виник завдяки грі латинських слів. Монахів часто називали домініканцями (Dominicanes), що значило послідовники Домініка, однак, це ж слово можна перекласти як «пси Господні» (Domini
						Canes). Факел символізував вогонь, адже з 1232 року до кінця ХVIII ст. орден відповідав за справи інквізиції.</p>
					<p>Нинішній, бароковий костел споруджено у 1764 році (дзвіниця з 1865 р.). Велика кількість декоративних прикрас надала споруді палацового вигляду.</p>
					<p>Костел має певну схожість із віденським храмом св. Карла Борромео.</p>
					<p>Інтер’єр святині вражає своєю величчю. Під куполом знаходяться дерев’яні рококові скульптури домініканців, котрих визнали святими. Ці постаті виглядають дуже манерно, рухливо і по-світськи. Головний вівтар прикрашений чотирма фігурами апостолів.</p>
					<p>За традицією у підземеллях Домініканського костелу ховали представників шляхетних католицьких родів, тому в інтер’єрі можна побачити велику кількість надгробків, виконаних у різні часи. З найбільш цінних реліквій в оздобленні інтер’єру слід назвати
						надгробок Юзефи Борковської (1811) з каплиці св. Домініка роботи видатного датського скульптора епохи Класицизму Бертеля Торвальдсена. Варто відзначити пам’ятник польському художнику Артуру Гроттгеру, що похований на Личаківському кладовищі. На
						цьому пам’ятнику зображена молода наречена Артура Гротгера – Ванда Моне, яка в смутку звертається до портрету свого коханого. Також в храмі є пам’ятник австрійському губернатору Францу фон Гауеру скульптора Антона Шімзера.</p>
					<p>До костелу прилягає набагато старше приміщення монастиря з цікавими готичними та бароковими інтер’єрами. Один з них – це колишня трапезна, у якій на початку ХVIII ст. було укладено угоду про спільне ведення війни проти Швеції, підписану російським
						царем Петром І та представниками польських магнатів.</p>
					<p>Пригадуєте популярний радянський фільм «Д’Артаньян та три мушкетери»? Його зйомки частково проходили у Львові. І саме тут лунала пісня «Пора-пора-порадуемся на своем веку», коли мушкетери виїжджали на конях із цих воріт.</p>
					<p>Існує можливість потрапити до підземелля Домініканського костелу, де для огляду виставлено частину колекції пам’яток сакрального характеру, а також відвідати концерти органної музики.</p>
					<p>В радянський час (з 1972 р.) в приміщеннях і костелу, і монастиря розміщувався Музей історії релігії та атеїзму. Зараз Музей історії релігії міститься в частині приміщень монастиря, а будівля костелу була передана у 1997 р. греко-католицькій церкві
						св. Євхаристії.</p>
					<p></p>
					<p></p>
					<p>8. Вірменська церква</p>
					<p></p>
					<p>Ми з Вами знаходимося перед головним входом до Вірменського собору. Справа і зліва біля входу Ви бачите традиційні вірменські надгробні камені з різьбленими епітафіями – хачкари, які вже носять сліди традиції надгробних плит католиків, але стоять
						традиційно вертикально.</p>
					<p>Перед тим як ми увійдемо до церкви, хочу вам розповісти одну кумедну історію, пов’язану з цим написом (червона таблиця з назвою храму на трьох мовах). Тут написано, як власне називається цей храм на трьох мовах: вірменській, українській і англійській.
						Одного разу була тут на екскурсії група туристів-підлітків з Польщі. А зараз в Польщі в школах українську чи російську мову вивчають дуже рідко, відповідно молоді поляки часто не знають як взагалі виглядають кириличні букви. Отож, хтось з цих туристів
						показуючи на напис українською мовою, зауважив приблизно наступне: «Яка ж складна вірменська мова».</p>
					<p>Зайдемо до храму (переходимо до лавок). Можете присісти, а поки Ви будете відпочивати я трішки розповім Вам про вірмен.</p>
					<p>У Львові вірмени з’явились у другій половині XIII ст. на запрошення Данила Галицького.</p>
					<p>Перша масова хвиля міграції вірмен на наші землі пов’язана з набігами татар на Вірменію у ХІІІ ст. У XIV ст. розпадається колись квітуча вірменська Кілікійська держава, частина населення якої також переселяється у гостинний Львів. Остання хвиля міграції
						вірмен відноситься до середини ХVІ ст.</p>
					<p>Вірменська колонія у давньоруському Львові була однією з найбільших у Європі після Венеції та Амстердаму.</p>
					<p>Вірмени проживали відокремленою громадою, на чолі якої стояли війт і рада старійшин, що складалася з 12 найбільш заможних міщан. Вірмени мали свої громадські і культурні установи – суд, школи з викладанням рідною мовою, шпиталь, банк, бібліотеку.</p>
					<p>Більшість львівських вірмен були ремісниками. Вони займалися обробкою металу, золота, виготовленням чобіт, рушників. Заслуговують особливої уваги вірмени монетники. У Львові на той час був невеликий монетний двір, і в ньому працювали вірмени, як
						єдині у ХV ст. спеціалісти цієї справи серед львівських ремісників.</p>
					<p>Вірмени відігравали дуже важливу роль у торгівлі з країнами Сходу. Товари, які вони привозили – килими, шовк, сукно, зброю, фрукти, перець, вина – на львівських ринках називались вірменськими і цінилися дуже високо.</p>
					<p>Львівське прислів’я стверджує, що там, де починав торгувати грецький купець, плакали два єврейські, а коли приходив вірменський, то плакали вже двоє греків.</p>
					<p>Щодо релігійного життя вірменської колонії, то її центром, звісно, був цей собор. При ньому була резиденція єпископа, який підпорядковувався безпосередньо Католикосові усіх вірмен тобто главі Вірменської церкви в Ечміадзіні – релігійній столиці вірмен
						всього світу.</p>
					<p>Зараз коротко Вам розповім історію Вірменської церкви.</p>
					<p>Християнство у Вірменії проповідували ще святі апостоли Тадей та Варфоломій, які вважаються засновниками Церкви у Вірменії. Звідси походить назва цієї Християнської церкви – Вірменська апостольська церква.</p>
					<p>Традиційно вважається, що «Державною і єдиною релігією Вірменії» християнство було проголошене в 301 р. Таким чином, Вірменія є першою християнською державою у світі.</p>
					<p>Вірменська апостольська церква приймає рішення 3-х перших Вселенських соборів, так само як Православна і Католицька.</p>
					<p>А коли у 451 році в місті Халкідон відбувся Четвертий Вселенський собор, Вірменія перебувала в розоренні унаслідок війни з Персією, і представники Вірменської церкви не змогли бути присутніми на цьому соборі.</p>
					<p>Халкідонським собором було прийнято нове віровизначення про подвійну (Божественну і людську) природу Ісуса Христа (діофізитство), а натомість засуджено монофізицтво (доктрину, що твердить про наявність тільки однієї Божественної природи (єства) в
						Ісусі Христі).</p>
					<p>Вірмени також засудили монофізицтво, але відкинули й діофізитство. Таким чином вони прийняли не всі постанови Халкідонського собору і залишилися міафізитами (прихильниками доктрини, що стверджує єдність Бога і людини в природі Ісуса Христа). На відміну
						від монофізицтва, міафізитство не вчить про змішування двох природ у Христі або про поглинання однієї іншою, але говорить лише про їх нерозривну єдність з повним збереженням своїх властивостей).</p>
					<p>На сьогоднішній день Католицька церква і більшість православних є діофізитськими, а Вірменська – міафізитською.</p>
					<p>Це щодо історії Вірменської апостольської церкви взагалі, а тепер поговоримо про історію місцевої вірменської церкви.</p>
					<p>У 1630 році Вірменська церква на території Речі Посполитої (польсько-литовської держави) приймає унію (союз) з Католицькою церквою. Умови унії були підписані у Львові. Вірменський єпископ Микола Торосевич публічно визнав владу Папи Римського. Таким
						чином повстала Львівська архієпархія Вірменської католицької церкви.</p>
					<p>Ця унія на користь вірменам не пішла, тому що сприяла їхній асиміляції і полонізації. Якщо в першій половині XVII ст. у Львові мешкало понад 2000 вірмен, то на 1783 р. їх залишилося всього 212. На початок XX ст. вірмен у Львові практично не було
						– залишились поляки з полонізованими вірменськими прізвищами. Ви могли помітити, що на тих намогильних плитах, що стоять при вході до церкви є надписи, але не вірменською, а польською мовою. Це є власне результатом тієї унії і політики полонізації.</p>
					<p>Також більш католицьким стає характер собору. До нього прибудовують довгий неф у якому ми зараз знаходимося.</p>
					<p>В 1946 р. радянська влада ліквідувала Вірменську католицьку церкву і тут перестали відбуватися богослужіння. В будівлі розміщувалося сховище ікон Львівського національного музею. Тільки на початку 90-х рр. ХХ ст. розпочалися богослужіння.</p>
					<p>18 травня 2003 року, коли закінчилися основні реставраційні роботи та відзначалося 740-річчя собору, відбулося урочисте відкриття і освячення кафедрального собору Успення Пресвятої Богородиці Вірменської церкви, котре провів Католікос усіх вірмен
						Гарєгін II.</p>
					<p>В наш час Вірменський собор знову належить до Вірменської апостольської церкви з центром в Ечміадзіні.</p>
					<p>Так історично склалося, що Вірменська церква має свої особливості в догматиці і обряді, що відрізняють її як від візантійського православ’я, так і від римського католицизму.</p>
					<p>У богослужінні використовується вірменський обряд і давньовірменська мова. У таїнстві Євхаристії використовується нерозбавлене вино (на відміну від православ’я та католицизму) і прісний хліб (як у католиків латинського обряду). Вбрання священиків
						і літургійний одяг дуже близькі до візантійських. Особливий предмет літургійного вбрання – це сандалі, які знімаються на період євхаристійної молитви і причастя. Богослужіння може супроводжуватися звучанням органу.</p>
					<p>Вірменським священикам, як і православним, дозволено одружуватися.</p>
					<p>На відміну від візантійського обряду, де вівтар з Престолом закриті іконостасом, вірменська літургія проходить відкрито.</p>
					<p>Вірменська апостольська церква відзначає Різдво Христове і Хрещення Господнє 6 січня в один день під загальною назвою Богоявлення.</p>
					<p>Вірменська католицька церква, як і Римо-католицька церква, Різдво святкує 25 грудня, а Богоявлення окремо – 6 січня.</p>
					<p>А тепер оглянемо інтер’єр церкви.</p>
					<p>Як і багато інших стародавніх храмів у Європі, собор неодноразово перебудовували, і його первісні готичні форми згодом обросли ренесансними, бароковими, а зрештою, нашаруваннями у стилі Модерн – відповідно до смаків різних епох і поколінь.</p>
					<p>Інтер’єр найстаршої частини храму багато розписаний орнаментами, в яких використані типові вірменські мотиви, зокрема різьблені в камені та алебастрі зображення стилізованих вірменських хрестів. Зверніть увагу на унікальні фрески на віконних відкосах,
						справа. Ці збережені фрагменти є найстаршими зразками монументального розпису у Львові.</p>
					<p>Визначних церковних і світських діячів ховали у крипті собору. Зліва у храмі збереглася вмурована в стіну епітафія патріарха Вірменії Стефана V, що помер у Львові у 1551 році. Патріарх зображений в повний зріст. Нагробок є найдавнішим із збережених
						такого типу рельєфів у Львові.</p>
					<p>Справа Ви бачите епітафію вірменському архієпископові Ісааку Ісаковичу, який відіграв важливу роль у житті вірменської громади міста. Розповідають, що цей чоловік був дуже красномовним, тому багато львів’ян заповідали, щоб саме Ісакович виголошував
						промову на їхньому похороні.</p>
					<p>Над вівтарною частиною знаходиться купол, який декорований мозаїкою за проектом Юзефа Мегоффера. Там зображена Свята Трійця.</p>
					<p>На головному престолі розміщена ікона Богородиці з маленьким Ісусом. Загалом у цій церкві є дуже мало ікон, що робить її схожою до католицького храму.</p>
					<p>Розписи стін в стилі Модерн для Вірменського собору, в період з 1925 по 1929 рр., виконав художник Ян Генрик Розен. Він продемонстрував майстерне володіння рисунком та кольором. Вірменський архієпископ Юзеф Теодорович був персоною суперечливою, серед
						його рис були надзвичайна сміливість і харизматичність. Він замовив розписи цього собору, хоча й обдарованому, але зовсім невідомому на той час художникові-містику. У підсумку вийшло щось неймовірне. Фрески Розена стали, якщо не найціннішим елементом
						цієї споруди, то точно найефектнішим.</p>
					<p>У вівтарній частині храму видно фреску із зображенням «Тайної вечері».</p>
					<p>Цей сюжет надихав багатьох видатних митців, які намагалися зобразити духовне єднання Вчителя і учнів та філософський смуток останньої спільної зустрічі перед страшними випробуваннями, які випали на долю Ісуса Христа. Розен по своєму зобразив останню
						зустріч Христа із своїми апостолами. Якщо ми порахуємо апостолів, то здивуємося, що їх є одинадцять. Іуда, який зрадив Ісуса Христа, здається не заслужив на зображення художником. Його фігуру майже не видно, справа, ми бачимо тільки його руку, мабуть
						ту саму, яка взяла тридцять срібних монет за зраду Вчителя. Також цікавою особливістю цього розпису є те, що одяг Ісуса є набагато світлішим ніж одяг його учнів.</p>
					<p>Подивіться вправо, за архієпископським троном є величезна фреска, яка прикрашає стіну старовинної частини храму. На величезному розписі «Розп’яття», Розен продемонстрував оригінальну художню інтерпретацію цієї події, показавши Христа не мучеником,
						а тріумфатором. Крім того він зобразив не тільки тих історичних постатей, які були фізично присутні біля Розп’яття Христового, а й багато інших людей з різних віків.</p>
					<p>Зліва – Богородиця в синьому одязі, поруч в білому одязі – Іван Євангеліст. Ліворуч від них знаходиться св. Петро в білому одязі з бородою, що тримає в руках рожеву брилу, на якій зображена мініатюра ватиканського собору св. Петра. Поруч св. Лука,
						що тримає Ченстоховську ікону Матері Божої. Нижче в червоному одязі – римський центуріон.</p>
					<p>Праворуч від Розп’ятого Христа – тримає посох св. Бенедикт, стоїть на колінах св. Франциск також там зображені й інші персонажі.</p>
					<p>Ліворуч на стіні знаходиться живописне полотно «Поклоніння віфлеємських пастухів».</p>
					<p>У храмі є два бічні вівтарі. На правому вівтарі знаходиться ікона Григорія Просвітителя, який вважається хрестителем вірменського народу, а на лівому – ікона Божої Матері Кам’янецької. Під час вигнання вірмен турками з Кам’янця–Подільського, вірмени
						домоглися дозволу вивезення ікони з вірменського храму міста і перевезли її до львівського храму, в якому вона знаходиться по сьогоднішній день.</p>
					<p>Як бачите, у вірмен є звичай ставити свічки в пісок.</p>
					<p>Ліворуч є вхід до каплиці «Найсвятіших Дарів». А в ніші над дверима знаходиться скульптура «Ісус Добрий Пастир» (1925–1927 рр.) авторства Софії Розен, сестри художника Яна Генрика Розена.</p>
					<p>Навколо ніші зображені святі мученики: Маргарита і Варвара (зліва); Блажей, Діонісій, Пантелеймон, Амадей і Циріяк (зверху); Євстахій, Віт і Еразм (справа).</p>
					<p>Загадковою і незвичною є фреска «Усікновення голови Івана Хрестителя». В центрі видно мертве тіло св. Івана, одягнуте тільки в овечу шкіру. Ноги святого безсильно згинаються, але у верхню частину його тіла неземною силою вливається містичне життя.
						Святого оточують постаті шести ангелів ноги у котрих горять, що є також елементом містифікації. Один з ангелів підтримує мертве тіло, другий тримає підніс зі стятою головою св. Івана Хрестителя. Збоку видно постать св. Єлизавети, матері Івана Хрестителя,
						в оточенні його учнів, котра з виразом муки на обличчі спостерігає за екзекуцією сина. З лівого боку композиції третій ангел тримає сокиру – символ смерті і муки, четвертий має в руці лампу, яка є символом духовної місії святого. Ще два ангели знаходяться
						за тілом Івана Хрестителя. Вони мають натхненні обличчя, які виражають передчуття виконання пророцтв цього святого, що підкреслює сцена з Нового Завіту з «Тайною вечерею» над тілом святого.</p>
					<p>Навколо вікна є кілька розписів: зліва – «Ангели відділяють зерно від полови», зверху – «Лісоруб прикладає сокиру до кореня дерева» і справа – «Ангели воюють зі злими силами».</p>
					<p>Перейдемо до наступної фрески, що має назву «Благовіщення».</p>
					<p>Тут показано, як архангел Гавриїл об’являє діві Марії, що вона народить Ісуса.</p>
					<p>Зустріч з ангелом відбувається на фоні архітектури стародавнього Єрусалиму. Обличчя Діви Марії є повне покори і розуміння своєї місії. В нижній частині розпису є цитата на польській мові з Нового Завіту, де описана ця подія. Важливість цього моменту
						підкреслює намальована на задньому фоні сцена, де Ісус Христос несе хрест на Голгофу. Перед Христом йде людина, обличчя якої ми не бачимо, можливо – це Іван Хреститель.</p>
					<p>Як бачите, у Вірменській церкві не цуралися зображувати знаки зодіаку, зоряне небо (на розписах, які ми з Вами ще оглянемо), сузір’я, бо небо – це обитель Бога. Однак такі мотиви рідко зустрічаються в інших церквах.</p>
					<p>Навколо вікна зображені три пророки – Єремія (зліва), Ілля (справа) і Єзекіїль (зверху).</p>
					<p>На розписі, що над іншим вікном праворуч показано «Жертвоприношення Авраама».</p>
					<p>А тепер прямуємо до протилежної стіни церкви. Прямо перед нами – розпис «Похорон св. Одилона».</p>
					<p>Фреска зображує поховання абата Одилона із відомого монастиря отців бенедиктинців у Клюні (Франція). Великою заслугою Одилона стало введення поняття «Мир Божий», під яким малося на увазі припинення міжусобиць в церковні свята і особливі періоди.
						Порушення «Миру Божого» каралося штрафами, які доходили до конфіскації майна, відлученням від церкви тощо. «Мир Божий» сприяв зниженню кількості міжусобиць та економічному зростанню. Користуючись своїм авторитетом Одилон багато разів виступав посередником
						і миротворцем у локальних конфліктах.</p>
					<p>Але більше отець Одилон відомий тим, що він започаткував святкування Дня всіх покійних вірних в Католицькій церкві.</p>
					<p>Це свято відзначається 2 листопада. У цей день католики по всьому світу поминають покійних членів сім’ї та родичів, йдуть на кладовище, прибирають могили, запалюють на них свічки, влаштовують загальну сімейну трапезу.</p>
					<p>На самій фресці зображено те, як труну св. Одилона несуть троє монахів у супроводі наступника Одилона на посту настоятеля монастиря – Гуго Клюнійського.</p>
					<p>На цьому розписі алегорично показана плинність часу. Позаду монах, обличчя якого закрите капюшоном і вся його фігура символізує минуле, яке лишилося позаду. В середині є постать монаха, що символізує теперішнє. Він зі здивуванням чи цікавістю вдивляється
						в нас. Попереду крокує у невідомість монах, що має закриті очі, він не бачить свого шляху, як всі ми не знаємо нашого майбутнього. Ще більшої містичності надають невиразні обриси тіней померлих, що супроводжують цю ходу, тримаючи свічки. За похоронною
						процесією йдуть молоді хлопці, які символізують безперервність життя людства.</p>
					<p>Ще однією особливістю розписів зроблених Розеном, а також безумовним свідченням його сміливості є те, що він для зображення святих портретував реальних людей, яких або знав особисто, або були йому симпатичними, або були дуже відомими. Все це викликало
						подив і суперечливі роздуми сучасників художника, оскільки перед тим вони не бачили добре відомих їм людей в образі святих. Відповідно Яна Розена піддавали дуже суворій критиці.</p>
					<p>Над цією фрескою розміщено ще кілька розписів.</p>
					<p>Зліва – нетрадиційне зображення св. Юрія Змієборця, на якому він перемагає змія, але при цьому стоїть, а не сидить верхом на коні. Чудо, під час якого Юрій вбиває змія (дракона) і рятує царівну від смерті, описане в житії цього святого великомученика
						і відповідно до більшості вказівок, вчинене ним вже після смерті. Цей сюжет має алегоричне тлумачення: царівна – церква, змій – язичництво, тобто Юрій, вбиваючи дракона, рятує християнську церкву від язичників.</p>
					<p>Зверху – велика композиція «Святий Егідій». Цей святий вважається заступником тварин. Художник представив момент, коли св. Егідій рятує переслідувану мисливцями сарну, підставивши власне плече під випущену стрілу. Святий показаний як старий чоловік,
						вбраний у скромне чернече одіяння, з аскетичним обличчям. Йому протиставлені молоді мисливці шляхетного походження, багато одягнені, повні фізичних сил, що становить контраст із силою духу святого старця. Розпис символізує боротьбу сили фізичної
						із силою духовною, і перемогу останньої. Це враження підкреслюють пози зображених тут людей: нерухома, повна духовної величини постава св. Егідія і рухливі, неспокійні пози молодих мисливців. Один із них із гордим виразом обличчя опирається на лук
						і готовий кинути виклик святому, другий вже зрозумів вчинок св. Егідія і з покорою похилив голову, тримаючи перед собою руки складені до молитви. Третій, здається наймолодшим, повний непевності та розгубленості, блукаючим поглядом ніби шукає відповіді
						на нелегкі питання.</p>
					<p>Справа – розпис, де зображений св. Христофор, що переносить маленького Ісуса через річку. Є легенда, що розповідає про життя св. Христофора.</p>
					<p>Простодушний велетень Репрев шукав наймогутнішого володаря, щоб вступити до нього на службу. Він почав служити цареві, але зрозумів, що той боїться диявола. Він запропонував свої послуги дияволу, але зрозумів, що той тремтить при вигляді хреста.</p>
					<p>Гігант відшукав святого відлюдника, і запитав його, яким чином він може служити Христу. Пустельник відвів його до небезпечного броду через річку і сказав, що його великий ріст і сила роблять його відмінним кандидатом, щоб допомагати людям перетинати
						небезпечну воду. Репрев почав переносити подорожніх на своїй спині.</p>
					<p>Одного разу його попросив перенести через річку маленький хлопчик. Посеред річки він став настільки важкий, що цей велетень злякався, як би вони обидва не потонули. Хлопчик сказав йому, що він – Христос і несе з собою всі тягарі світу. Потім Ісус
						хрестив Репрева в річці, і той отримав своє нове ім’я – Христофор, тобто «той, хто несе Христа».</p>
					<p>Перейдемо трішки ліворуч і я покажу Вам розпис «Смерть св. Катерини Александрійської». Свята покровителька філософів і вчених була замордована фанатичним натовпом в місті Александрія Єгипетська під час переслідувань християн в 307 році. Розпис представлений
						на фоні зоряного неба, символізуючого нескінченність космосу. Тіло молодої християнки несуть два ангели, обличчя яких переповнені сумом. Натомість обличчя св. Катерини, показане на фоні золотого німбу, є спокійним, гарним, немає на ньому відбитку
						смерті. Розповідають, ця жінка була дуже красива, що художник Розен і постарався представити в цій жіночій постаті.</p>
					<p>Цікаво, що про святих Юрія Змієборця, Егідія, Христофора та Катерину Александрійську ми дізнаємося по великій мірі завдяки «Золотій легенді» – збірці християнських легенд і цікавих житій святих. Цей збірник був складений в 1250-і рр. Яковом Ворагінським,
						єпископом Генуї, частково за письмовими джерелами, частково на підставі усних народних переказів. «Золота легенда» – це одна з найулюбленіших книг Середньовіччя, в XIV-XVI ст. стояла на другому місці за популярністю після Біблії.</p>
					<p>По обох сторонах арки, що навпроти нас, розміщено фігури святих, які несуть символи семи дарів Святого Духа (Мудрість, Розум, Знання, Рада, Мужність, Побожність, Страх Божий) і семи головних гріхів (гординя, жадібність, хтивість, заздрість, обжерливість,
						гнів, лінощі).</p>
					<p>Йдемо до виходу з храму. Зверніть увагу на купол, де є розпис авторства Антонія Туха «Христос і його паства».</p>
					<p> </p>
					<p>9. Преображенська церква</p>
					<p></p>
					<p>Ми увійшли до церкви Преображення Господнього, яка для нас цікава тим, що вона із самого початку будувалася для греко-католиків, а не була передана їм пізніше.</p>
					<p>Цю церкву будували з 1875 до 1898 року в стилі Неокласицизму. Внутрішній декор – один з найбагатших серед львівських церков. Як бачите інтер’єр храму не багато відрізняється від інтер’єру православної церкви. Основні потоки світла потрапляють сюди
						через підкупольний барабан, який має дванадцять великих вікон. Поміж вікнами знаходяться постаті апостолів на високих п’єдесталах. Вони зображені у повний зріст зі знаряддям свого мучеництва чи іншими атрибутами. Автором фігур був професор архітектури
						Леонард Марконі (1892 р.).</p>
					<p>Церква побудована на місці колишнього костелу Найсвятішої Трійці отців Тринітаріїв, на основі збережених стін попереднього храму.</p>
					<p>У 1923 р. у цій церкві вперше в Галичині відбулося богослужіння українською літературною мовою.</p>
					<p>В найновішій історії Львова церква відома тим, що була першим храмом, який повернула собі у власність Українська греко-католицька церква (УГКЦ) в 1989 році.</p>
					<p>Зараз розповім Вам про історію та особливості УГКЦ, що відрізняють її від інших християнських конфесій.</p>
					<p>Почнемо з княжих часів. У 988 році святий князь Володимир прийняв християнство в його східній (візантійсько) традиції як державну релігію Київської Русі. Це сталося перед тим, як великий церковний розкол 1054 року розділив християнський Схід і Захід.
						Київська Митрополія була підпорядкована Патріархові Константинопольському, проте, ця Церква продовжувала підтримувати зв’язки із латинським Заходом і його Патріархом – Папою Римським.</p>
					<p>Незважаючи на те, що між Константинополем та Римом існували суперечності, київські церковні ієрархи намагалися зберегти християнську єдність. До прикладу, посланці з Русі брали участь у соборах Західної церкви в Ліоні (1245 р.) та Констанці (1418
						р.).
					</p>
					<p>Від початку XIV століття у Москві, сформувався та зміцнів новий церковно-державний осередок. Московська митрополія відокремилась від давнішої митрополії в Києві, проголосивши свою автокефалію, тобто самоврядування у 1448 році, а у 1589 році ця Церква
						здобула статус патріархату.</p>
					<p>В той час практично вся територія України була у складі Речі Посполитої. Православна шляхта і духовенство не мали рівних прав із католиками. Тому, а також в силу інших історичних обставин, у 1596 році православний Київський митрополит Михайло Рагоза,
						5 єпископів та 3 архімандрити підписали Берестейську унію, в якій визнали церковну владу Римського папи, вийшовши тим самим з-під юрисдикції Константинопольського патріарха, але зберігши при цьому східну християнську традицію і власну самобутність.
						Однак уніати, як і православні ще довго не вважалися повноцінними християнами і громадянами католицької держави.</p>
					<p>Процес впровадження унії не був легкий. В той час, коли православні владики визнали владу Папи Римського, прості люди не могли зрозуміти причин такого рішення і не погоджувалися з ним. Таким чином, склалася ситуація, коли священики залишилися без
						своєї пастви, а паства без своїх священиків.</p>
					<p>Після прийняття Берестейської унії у 1596 році унійними стали Київська, Полоцька архиєпархії та Пінська, Луцька, Володимирська й Холмська єпархії. Унію не прийняли Львівська та Перемишльська єпархії. Після смерті владики Кирила Терлецького у 1607
						році Луцька єпархія поступово відійшла від унії, повернувшись до неї у 1702 році за єпископа Діонісія Жабокрицького. У 1691 році до Унійної Київської митрополії приєдналась Перемишльська єпархія за владики Інокентія Винницького, а у 1700 приєдналась
						Львівська єпархія за єпископа Йосифа Шумлянського.</p>
					<p>Українська греко-католицька церква являється єдиною із українських Церков, що має безперервну ієрархічну спадкоємність з часу заснування у Х ст. Київської митрополії.</p>
					<p>У 1620 році, через внутрішній розкол в середовищі ієрархії та вірних Київської митрополії, єрусалимський православний Патріарх Теофан III висвятив на Митрополита Київського Йова Борецького та шістьох єпископів. Таким чином відновила свою діяльність
						Київська православна митрополія. Отже, починають паралельно існувати дві українські церкви – Православна і Уніатська. У 30-40-х роках XVII століття спроби митрополитів обох церков скликати спільний Собор та проголосити Київський Патріархат закінчилися
						невдачею.
					</p>
					<p>В 1686 р. православна Київська митрополія була підпорядкована Московському патріархатові й перетворена на звичайну єпархію в процесі послідовної уніфікаційної та русифікаторської політики царату.</p>
					<p>Після трьох поділів Речі Посполитої у кінці XVIII ст., майже вся Україна за винятком частини західноукраїнських земель опинилася в складі Російській імперії. Імператриця Катерина ІІ розпочала боротьбу проти Унійної Київської митрополії, спрямовану
						на її повне знищення і підпорядкування Російській православній церкві. В 1795 році був затриманий під домашнім арештом митрополит Теодосій Ростоцький, звідки він, відокремлений від своєї митрополії, міг контактувати з вірними тільки дипломатичним
						шляхом. Наступні митрополити призначалися російськими чиновниками і не були визнані Папою Римським. В 1839 р. на Синоді у Полоцьку Церкву було приєднано до православного Московського патріархату.</p>
					<p>Найдовше на теренах Російської імперії Уніатська церква проіснувала на Холмщині. Так, Холмське єпископство протрималось до 1871 року.</p>
					<p>На тій частині України, що в кінці XVIII ст. відійшла до складу Австрії, Унійна церква продовжувала існувати і розвиватися. В 1774 році імператриця Марія Терезія змінила назву Церкви з «Унійної» на «Греко-католицьку», яка зберігається за Церквою
						і до сьогодення. Греко-католицькі священики були зрівняні у правах з римо-католицькими. Того ж року Марія Терезія відкрила «Барбареум» – першу греко-католицьку духовну семінарію, що розташовувалася у Відні, а 1783 – Генеральну греко-католицьку семінарію
						у Львові.</p>
					<p>У ХІХ-ХХ ст. єпископи та священики УГКЦ стали безпосередніми учасниками політичного, економічного та культурного відродження українського народу. Зокрема автором музики гімну України є священик Михайло Вербицький.</p>
					<p>Після закінчення Другої світової війни, з другим приходом комуністів на Західну Україну, в березні 1946 року у Львові відбувся псевдособор, на якому було проголошено ліквідацію УГКЦ, значну частину її майна передано Російській православній церкві,
						а вірних та духовенство насильно змушували зрікатися своєї Церкви. Велика частина греко-католицького духовенства була репресована.</p>
					<p>З 1946 до 1989 року УГКЦ була змушена діяти в підпіллі. Та незважаючи на всі зусилля режиму, під проводом підпільної ієрархії продовжувалося церковне життя на Батьківщині та в місцях заслань.</p>
					<p>Від середини 80-х років в Україні розпочався процес відродження УГКЦ. Переломними подіями були багатотисячний молитовний похід у Львові до Собору Святого Юра 17 вересня 1989 року з вимогою легалізації УГКЦ в Радянському Союзі і зустріч Папи Римського
						Івана Павла II з главою Радянської держави Михайлом Горбачовим в грудні цього ж року. Ці події дали початок відродженню легальної структури УГКЦ, відновленню монастирського життя, процесу повернення відібраних святинь, відбудові системи духовної
						освіти.
					</p>
					<p>Українська греко-католицька церква є однією із 22 Східних католицьких церков, які визнають владу єпископа Риму. За кількістю своїх вірних (понад 5,5 мільйонів) вона є найбільшою у світі з усіх Східних католицьких церков та другою після Римо-католицької
						церкви.
					</p>
					<p>Тепер поговоримо про обрядові та догматичні особливості УГКЦ.</p>
					<p>УГКЦ є католицькою Церквою візантійського обряду. Це значить, що різниця між православними і греко-католиками не полягає в обряді, бо обряд у них спільний.</p>
					<p>Різниця між цими Церквами в тому, що греко-католики підпорядковані Римському престолу, а кожна Православна церква підпорядкована своєму первоієрарху.</p>
					<p>Також різниця в тому, що греко-католики приймають такі вчення Католицької церкви, як наприклад, про чистилище, Непорочне зачаття Діви Марії, чи Filioque.</p>
					<p>На цьому завершується наша подорож середньовічним Львовом. Дякую за увагу, з Вами було дуже приємно і цікаво працювати. Бажаю гарно провести час у Львові і до нових зустрічей!</p>
					<p><strong>Duration: 3 hours.</strong></p>
					<p><strong>COST: team in the group - from 20 $ per hour.</strong></p>
				</div>
			</article>
		</div>
	</div>
</div>

@@include('../src/_footer.html')

<script>
	(function() {

		// detect if IE : from http://stackoverflow.com/a/16657946
		var ie = (function() {
			var undef, rv = -1; // Return value assumes failure.
			var ua = window.navigator.userAgent;
			var msie = ua.indexOf('MSIE ');
			var trident = ua.indexOf('Trident/');

			if (msie > 0) {
				// IE 10 or older => return version number
				rv = parseInt(ua.substring(msie + 5, ua.indexOf('.', msie)), 10);
			} else if (trident > 0) {
				// IE 11 (or newer) => return version number
				var rvNum = ua.indexOf('rv:');
				rv = parseInt(ua.substring(rvNum + 3, ua.indexOf('.', rvNum)), 10);
			}

			return ((rv > -1) ? rv : undef);
		}());


		// disable/enable scroll (mousewheel and keys) from http://stackoverflow.com/a/4770179
		// left: 37, up: 38, right: 39, down: 40,
		// spacebar: 32, pageup: 33, pagedown: 34, end: 35, home: 36
		var keys = [32, 37, 38, 39, 40],
			wheelIter = 0;

		function preventDefault(e) {
			e = e || window.event;
			if (e.preventDefault)
				e.preventDefault();
			e.returnValue = false;
		}

		function keydown(e) {
			for (var i = keys.length; i--;) {
				if (e.keyCode === keys[i]) {
					preventDefault(e);
					return;
				}
			}
		}

		function touchmove(e) {
			preventDefault(e);
		}

		function wheel(e) {
			// for IE
			//if( ie ) {
			//preventDefault(e);
			//}
		}

		function disable_scroll() {
			window.onmousewheel = document.onmousewheel = wheel;
			document.onkeydown = keydown;
			document.body.ontouchmove = touchmove;
		}

		function enable_scroll() {
			window.onmousewheel = document.onmousewheel = document.onkeydown = document.body.ontouchmove = null;
		}

		var docElem = window.document.documentElement,
			scrollVal,
			isRevealed,
			noscroll,
			isAnimating,
			container = document.getElementById('container'),
			trigger = container.querySelector('button.trigger');

		function scrollY() {
			return window.pageYOffset || docElem.scrollTop;
		}

		function scrollPage() {
			scrollVal = scrollY();

			if (noscroll && !ie) {
				if (scrollVal < 0) return false;
				// keep it that way
				window.scrollTo(0, 0);
			}

			if (classie.has(container, 'notrans')) {
				classie.remove(container, 'notrans');
				return false;
			}

			if (isAnimating) {
				return false;
			}

			if (scrollVal <= 0 && isRevealed) {
				toggle(0);
			} else if (scrollVal > 0 && !isRevealed) {
				toggle(1);
			}
		}

		function toggle(reveal) {
			isAnimating = true;

			if (reveal) {
				classie.add(container, 'modify');
			} else {
				noscroll = true;
				disable_scroll();
				classie.remove(container, 'modify');
			}

			// simulating the end of the transition:
			setTimeout(function() {
				isRevealed = !isRevealed;
				isAnimating = false;
				if (reveal) {
					noscroll = false;
					enable_scroll();
				}
			}, 600);
		}

		// refreshing the page...
		var pageScroll = scrollY();
		noscroll = pageScroll === 0;

		disable_scroll();

		if (pageScroll) {
			isRevealed = true;
			classie.add(container, 'notrans');
			classie.add(container, 'modify');
		}

		window.addEventListener('scroll', scrollPage);
		trigger.addEventListener('click', function() {
			toggle('reveal');
		});

	})();

	// Footer editing
	$(".footer-mini").insertAfter($(".content"));
	$(".footer-mini p").css("margin-left", "20vw")
	$("footer").remove();
</script>
